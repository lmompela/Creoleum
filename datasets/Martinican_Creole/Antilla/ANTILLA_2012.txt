  Année 2012
  Kréyolad 401 du 5 janvier 2012 à 449 du 27 décembre 2012
  

Kréyolad 401
Antilla 1489, 5 janvier 2012

2012 : an lanné nef

  Démil wonz fèmen lapot-li asou an mond éti kriz ka pran tout moun.
  Asiré lanné-tala pa té djè bon, padavwa ni malpalan ki di :
  — Sé pas Sarko té la épi Kar la !
  Ou sé di sa pa djè pòté nou chans, sé lè ni plis anboutéyaj[H1] kar Mozayik épi dot loto ankò pli red a Saïgon.
  Tou sa ki enmen wè fédartifis té ni randévou vandré[ém2]di-oswè adan « Les Boucans de la baie ». Magré sa ka fè bri, sa té ni plis an sékirité. Anlo ti-bray té simié pété péta-yo yo menm, mé sa ja potjiré moun bon dézagréman.
  Lavey, Chaben té konvoké moun. Tout moun té ka kwè sé té pou té anonsé kandida’y, mé i palé di jésion’y. Es i kité an matla ?
  SeLe, lasimenn pasé té di i té ké kité an défisi 13 million. Asiré anpami yo ni yonn ka manti. Chaben sézi préfé-a pou i sa mété an milié, mé i mandé pa asou 2009 selman mé asou 2010 ek 2011. Es préfé-a ké manti ? Es Lafrans ké manti ?
  Nou ni tout lanné 2012 la pou sav !
  Manmay annou rété pozitif pou nou pa wè otan jenn ped lavi-yo ; pou yo manjé bon gato ki pa ka gaté yo kon gato drog kolej Voklen an.
  Man préféré kwè tou sa éti ni dwa voté, ni tan enskri kò-yo asou lis élektoral pou voté.
  Menm si sé lavi, man lé kwè p[hc3]ou pé ké ped dé gro mapipi ki an glisan pati an péyi san chapo : kontel Édwa, Rolan, Mayis, Jeff épi anlo dot ankò ki pa fè gro bri, kontel Ti-Jo ki foukan an manniè brital. Sa britalizé tjè-nou.
  Lanné 2012 pou ni anlo éleksion, dépité, prézidan Larépiblik. Es nou ké ni an fanm ?
  An vérité sa té ké fè nou lapenn pas chonjé nou té mété jénérasion’y déwò ek opozé’y atéri Matinik.
  Asiré nou lé kwè pé ké ni otan dlo pou kann pli sikré, pou agrikiltè pran mwens fè ek pou lotowout oben Lariviè-Salé pa bouché a opozé moun pasé ankò.
  Jik Tour Yol té an rita, pas tan-an di : « Eh, mi li ! » Sa mantjé annilé Tour-la, mé sa pa opozé Félis genyen ankò an fwa.
  Manmay pou 2012 pa ni difé ka pri kon sa fet Senn-Térez ; pou Mòn Kalbas pa kontinié glinsé désann ; pou l’EDF pa fè délestaj anlè nou ek ped tout aparey-nou ; pou nou ni plis solidarité ek lanmou an tjè-nou ; anfen pou nou pa anvi ni pran dité, ni odité mé pou nou travay pou Matinik pa ni otan chomaj ek pou nou sa li kréyol-la san nou sali.
  Nou ka swété zot an bon lanné 2012 épi ANTILLA 
  
  *
  
  Bel poveb kréyol 179
  Manmay pa bokanté pawol pou kou, padavwa « Envité siklòn kay-ou, sé krazé pié-friyapen’w ».
  

Kréyolad 402
Antilla 1490, 12 janvier 2012

An bon plas

  Lanné 2012 fini koumansé, mé sé boug politik la pa ni tan dòmi. Asiré nou pé di sé pa yo yo ké kriyé kanyan[hc4].
  Chak moun ka chaché gadé pou trapé an plas dépité oben an tot sipléyan.
  Lé chef parti, lé zéta majò ka swété labon[hc5] lanné, mé yo ka fè moun chonjé ki yo la, yé[H6] ké bizwen « nou ». Anfen, lè man di nou, zot konprann sé pito vwa-nou yo bizwen pou voté ba yo.
  Sa ki té ja la pa asiré pasé, plas ka vini ra kon zé bourik ek chè kon léro. Ni dé zalians ki té fet avan éleksion prézidan Laréjion, prézidan tout mè, é prézidan Larépiblik ka vini ovantatè asiré paré[H7] dan oliwon swasann-douz[hc8] jou man kwè.
  
  Ja ni pres 20 kandida pot an siel, kivédi ka lonjé pot-yo pou yo sa brè let anlè tet-nou ki déklaré. Ni 12 ki ja di yo kandida pou 4 plas selman.
  Tout moun ka véyé Chaben kon let anlè difé. Asiparé épi nouvo dékoupaj-la i anvi chanjé pou alé an lot koté ki dan Lisid.
  Dédé ja ka filé lang-li pas i té ké bien konté misié pa viré dan Lisid pas i ja bat li dé fwa ; an fwa san lavaliè, an lot fwa épi kravat.
  Mé es sa ka kité lechan lib ba’y ?
  Nou ké sav dan twa mwa. Martinik Premiew bokanté épi Jan-Mari, pa bouché-a, mé tala ki fè nou lapenn telman, nou té opozé’y atéri laéwopò Lanmanten an 91. Misié di Matinik pa asé akéyan é sé pou sa touris ka ped chimen isi. Si sé pou ped dé touris rasis, nou plis ki ni rézon anpéché sé moun-tala vini isi. Nou sa risivrè moun ka respekté nou, mé dépi sé vréyé méprizasion anlè nou, yo pa té wè’y !
  Sé ki isia menm si nou enmen vréyé fion ant nou, nou pa djè enmen moun rasis.
  Simenn-tala Laréjion ni an bokantaj asou Lang ek Kilti Réjional éti la ni anlo délégasion ké vizité nou pou bokanté alantou lé média. Sé pa kréyol selman ka pran fè ek ka djoubaté pou’y pa étenn. Dot lang kon Bas, Kos, Alzasien, Katale[hc9]an épi dot[H10] yo pres fini bat.
  Antouléka, tout moun-an ka chaché an bon lis épi an bon plas.
  Es adan kanpàn-la yo ké mété kréyol adan an bon plas ?
  
  *
  
  Bel poveb kréyol 180
  Yo di : « Kabrit ki pa malen pa gra », « Chak bet-a-fé ka kléré pou nam-li ».
  

Kréyolad 403
Antilla 1491, 19 janvier 2012

Matinik zayé

  Yo di dan apipré san jou, Matinik ké ni chanjman, Lafrans pou ni an lot prézidan.
  Tout sé jou-tala ni anlo kandida ka zayé Matinik.
  Sa ki agoch ka fè an ti koulé pou trapé kéchoy.
  Sa ki adwet ka zayé ovantatè, yo lé rivé jwenn lavi.
  Ni an kandida éti papa’y té trapé an falfret Lanmanten, i pa menm pran lapenn bòdé. Dapré manzel, sel fanm-lan ki pozé kandida’y, chandilié ké kouté’y pli chè ki lantèman.
  Fanswa ki ni fanmiy pabò la Oland ek jénérasion’y pa o Franswa, ni lentansion vini fè an ziédou vitman pou chofé zorey Matinik. I asiré telman, dapré’y, i ké pran an dimi-jounen pou sa. I ké pofité gadé pabò Lagwadloup avan.
  Mé Lagwadloup di’y :
  — Pa apenn vin fè bas isidan !
  Lè i pété’y kouri pa isi, Matinik di’y :
  — Sé penn initil vini fè pies koulé isia, pas avan’w té lapen man té ja garenn. Misié ri[H11] i pa konprann ayen pas i pa konnet kréyol. Matinik kontinié ek i di’y :
  — Anlo avan’w vini fè menm bagay-la ek dépi yo éli yo ka bliyé sa yo té di. Yo ka ladjé mwen kon an patjé rad sal. Sé pa toulitan ou ka kouyonnen fanm pou mennen’y an razié !
  Toupandan kandida ka zayé Matinik, atè isidan lé kat dékoupaj pou voté, yonn-dé kandida dépité ka filé zépon-yo.
  Ni yonn ki di bien fò adan gran jounal tou lé jou a :
  — An politik, pa ni kadon [hc12]pou ba pèsonn !
  Misié ajouté :
  — Sé pa mwen ki Papa-nowel, ek fok sav désanm ja pasé é nou an 2012 an lot lanné !
  Magré i kanmarad épi an lot, magré yo té monté konplo ansanm pou té déchouké an prézidan, i di komkwa i pa pou konnet. Vréman, vréman akondi pawol-la : « Konplo neg[hc13] sé... » (sé zot ki di’y sé pa mwen).
  Ni an lot ki di :
  — Man pli agoch ki entel, sé mwen ki pou douvan.
  Antouléka toupandan yo ka zayé Matinik, lé kandida dépité ka fè an ti koulé vitman pou wè si yo ka trapé an tot.
  
  *
  
  Bel poveb kréyol 181
  « Pisimié ou ni woch an kannot-ou pasé’w ni mové matlo. »

Kréyolad 404
Antilla 1492, 26 janvier 2012

Rété véyatif

  Ni an dokè sendikalis, ganmé kon an chik chien, konparézon kon chien touni, ek toujou ka roulé an BM dènié model ; misié vréyé an kout gres anlè an boug ki té an sandal ek an vié ti chot kout anlè’y. Sa misié pa té sav, sé ki monboug té an enspektè ki té vini lonviyé ek makrélé sa ka pasé anlè pow-la. 
  An-final-di-kont, sendikalis-tala trapé bon bab ki kalbosé tet-li. Yo bay péyé an gro lanmann épi i trapé bon sousi. Manmay, ki tan nou ké sispann jijé moun anlè aparans-yo ? Sé pa tout moun épi lavaliè ki bon moun. Eskamotè toujou ni bel fidji. Antouléka sendikalis-tala aprann an ti-pawol kréyol : « Sé pa gro boutey losion ka santi bon. »
  Ni anlo maren-péchè ki pa kontan pies toubannman. Éleksion lapech kité anlo moun san ayen. Ni maren-péchè ki rété lévé nas-yo é yo pa pran lapenn déplasé. Ében anlo anpami yo ped sadin épi karang. Sa fè ki Nestò ki pa anvi rété a zéro, ja ka pran douvan pas i asiré (dapré’y) bef douvan brè dlo klè.
  Sé kon sa atjelman zafè débriya pa péché pres dit. Lanméri Fod-Frans mété an diplom pou vann koko. Sé pa nenpot ti tjokè ki pé vann koko, menm si sé an kokè. (Man lé di an moun ka fè kok bat, é pa sa zot ka kwè a).
  Odjis té ni labitid tjwiyi yonn-dé koko vitman pou trapé an ti lanmonné-kod, oben mété bè an zépina’y, sa fini net. Menm pou sa fè sa, fok ni an diplom. Yo mandé misié pòté koutla’y. I vini épi an vié venn-kat-pous bien filé lé dé bò. Sa ka koupé mes, lapriyè, lévenn. Sé défen papa’y ki té kité sa ba’y. Ében, yo di’y pa rété la. Fok ni koutla an ninoks ki pa ka nwèsi koko-a. Aprézan ni kondision lijièn, pa ni jwé épi sa ankò pas trop moun ja mò épi maladi pisa rat.
  Ni an boug Lariviè-Pilot ki té ni labitid vann koko’y, lè i tann sa i trapé an folmantasion an mitan tet. Misié di i sé an boug a Kay Ida, kom Chaben poko sav la i ké alé, i té désidé fè kay-li, Kay Ida é pétet tout kartié-a esplozé. Érez-di-bonnè sé kolbògò-a ni tan mété lapat asou’y. Asiparé i té ja limen yonn-dé mech pou té fè an gro fédartifis gro lajounen. An-final-di-kont, yo vréyé artifisié-a monté Kolson pou mété tet-li annaks é pou tout limiè’y kléré bienkonmifo.
  
  *
  
  Bel poveb kréyol 178
  « Fok mété difé dan pay pou konnet langaj kritjet. »

Kréyolad 405
Antilla 1493, 2 février 2012

Matjilpa

  Matjilpa sav, mantjé tonbé sé bel pa. Yo envité pliziè group Lagwadloup pou wouvè kannaval-la.
  Yo kité Sen-Jozef pou désann Foyal bò lanmè oben si zot lé anlè Malékòn-an. Dé bato touris panché, mé érez-di-bonnè yo pa koulé. Tout sé touris-la té lé désann ansanm.
  Érez-di-bonnè, kòmandan-tala pa té kayé kon ta Costa-a pabò Litali. I organizé vizit-la é tout moun an trouvé chaloup pou té rivé anlè gran tjé-a. I mandé sa ki té lé konnet personaj kannaval Matinik. Tout sé touris di yo té lé konnet.
  I palé yo di Mariyàn-lapofig, Diab rouj, Karolin zié-koki, Neg gwo-siwo épi anlo dot ankò.
  Ni an touris ki di i wè an Bwabwa Sarko, ek Mas Olann an [H14]Matinik Caribean Festival la. Kòmandan-an ki té ja konnet kannaval isi, sa pa siprann li.
  Sé touris-la pa té sa fè diférans ant jan isi épi jan Lagwadloup. Ni an konpè-mwen ki kon mwen pa djè fò an anglé-a. Anglé’y pa ka monté mòn, sé an kréyol i fò. Ében afos-afos, i rivé fè yo konprann ki lakay-nou, sé group épi gros kes, kes kler, tandik ki Lagwadloup sé tanbou a po. Nou ni group tou, té ka fet épi bonm plastik, sé bien pou sa nou ni PSB (Plastik System Band). Lè man di sa, an annafè (toujou ni yonn) di kon sa :
  — Ou oblijé mété plastik lè ou ni an bann !
  Nou pa pran wotè,[H15] misié é sé touris-la pa konprann. Mé man di misié sé pa paskè sé kannaval pou i sa di tou sa i anvi.
  Man fè sé touris-la konprann éti nou té adan an sel LIANNAJ épi Lagwadloup, pas la té[H16] ESPLOZION Zabim éti té ka dansé WAKA. Sa fè VIDIM adan an sel VOUKOUM épi sé mennen moun[H17] monté Kolson[H18] ALL STARS dan an sel SYCOPALE jik Mari-Galant.
  Touris-la pa konprann tjou chien-a-lapapiyot, mé man di’y sé pas la té ni yonn-dé group Lagwadloup adan Matinik Caribean Festival la.
  Antouléka sé touris-la ja di yo ké la lanné prochenn mé es sa ké fet Sen-Jozef ?
  
  *
  
  Bel poveb kréyol 182
  « Fok mété difé dan pay pou konnet langaj kritjet »
  

Kréyolad 406
Antilla 1494, 9 février 2012

Parad Linò

  Simenn pasé sé té Foyal moun té ka défilé douvan touris. Dimanch, sé pa koté Loren lé karnavalié ki pa té ni mal-ren pété’y monté.
  Ni taksi ki pa té kontan pies. Kou-tala té ni ki an sel bato touris. Sa ki pa désann atè, pa té djè anvi alé pa dan Linò. Asiparé té ké ni anboutéyaj. An plis di sa lé ponpis té di yo té ni lentansion mobilizé mardi. Ou pa bizwen plis pou té wè an sel vidé douvan sé estasion lésans la. Tout moun fè latjé. Mwen menm, lè man tann sa avan té ni gran latjé ek pou man pa rété kon an bef gro latjé, man alé plen bak-mwen.
  An jounalis sanmdi répété padan pliziè fwa :
  — Pa apenn kouri fè lésans, poko ni lagrev !
  Ében ou sé di i té di sé moun. [H19]Pété’y kouri ay fè lésans ou pa janmen sav. Kom sé moun-an chonjé le 5 févriyé 2009, yo kouri ay fè lésans.
  Ou sé di pou toutbon sa ba moun bon balan. Sa ki té ja ni lésans fè latjé pou 10 éro.
  Té ni an fanm kandida isia pou kanpàn-li, i pofité di :
  — Lè man ké éli, man ké bésé lésans-lan, pas i tro chè isia !
  Yo pa menm pran wotè manzel, pas i poko [H20]500 siyati’y la.
  Pandan tan-an an jenn ti-boug té ni an ti-kochon ka nouri épi an lot ki té ké volé bagay-li. Misié pa ba lot la dé bo, pou yo pa apenn di i makoumè. I fè kon an ti makoumè, i ba kanmarad-li a dé bal an do. I pa bay pies chans sové.
  Manmay ni trop jenn manmay ka parade[H21] épi fizi ki pa fizi-a-bouchon. Dapré mwen yo ka ped linò.
  
  
  Bel poveb kréyol 183
  Ou sé [H22]pou jénes-la « lè ou ped bef, ou fouben ped chenn ».
  

Kréyolad 407
Antilla 1495, 16 février 2012
  
Kod jéyan
  
  Ni an boug, dépi té ni moun ka bétizé, i té ka pran potplim-li. Man pé asiré zot sé pa pou karésé moun. Okontrè misié té pito ka déplimen moun. I pran potplim-li pou fè let alé kon viré.
  I vréyé an prèmié ba Siga, nostrom té ké di dan an sanblé an déwò Matinik, komkwa kréyol pa ka mennen pies koté.
  I vréyé an lot ba an boug, ki pa té ké djè kontan wè foto Mémé asou biro an nanplwayé lézenpo. Magré tou sa i fè, manzel pa rivé montré ki Mémé té fanmiy-li.
  Épi dènié-a potjiré’y nana ek annui. Ni an minis andidan ki ni gran kod jéyan pou maré moun ka fè kouyonnad, oben ka di bétiz. (man pa alabri, pas misié mé[H23] maré mwen kon an med). Ében mon boug monté an chè Lasanblé Lasional pou palé di « Civilizasion[H24] ». Misié vréyé kod asou tout sé minis la, ek i ralé yo déwò. Man pa sav si sa ka fè « sivilizé ». Antouléka, kay-nou sa sé mes malélivé. Lè an moun ka palé épi ou bay do’w, sé kondisiré ou té jouré manman’y.
  Man pé ké di nostrom épi kod jéyan an jouré pèsonn pou yo pa di sé mwen ki di. Mé si lè monboug vini sanmdi, chak koté i pasé yo viré do ba’y, asiré i pé ké pran sa dou kon siwo. Man sèten i ké trouvé jan isi, ordinè, malélivé ek san édikasion.
  Antouléka sé minis-la janbé pit, lè SeLe palé pou di misié té ka fè kon antan Iklè.
  Tout lo bagay-tala, sa pa té ké rivé jik la, si an minis pa té koumansé pa vréyé fion. Misié pa sav ou pa ka vréyé luil pou étenn difé.
  Es nou ké ni asé « lasivilizasion » pou risivrè’y kon yo pou risouvrè’y ?
  Es i mérité yo fè’y lapenn kon nou té fè Jan-Mari (sé pa bouché-a mé boug zié-boy la) ?
  Sé zot ka wè, mwen menm, man sav ki manniè pou risouvrè’y. Pétet man ké rété bò kay-mwen pou pasé an ti-lekchi mi anlè mwen trankil lecha, ek pou pies kod jéyan pa vini anmewdé mwen.
  
  Bel poveb kréyol 184
  « Pa pran dité pou maltet ki pa ta’w »
  

Kréyolad 408
Antilla 1496, 23 février 2012 

Kannaval-la pati

  Ni dé simenn Matjilpa té ouvè kannaval-la, mé es sé ba sé touris-la ?
  Simenn pasé, sé dan Linò fok té pété’y monté pou alé Loren, monté oben désann Senpiè.
  Ni dé madanm ki pa manchot adan zafè kannaval la, yo mété kò-yo an mouvman épi le group Moov’1. Sé manzel-la pa ka distrè, yo désidé fè « Friday night ».
  Ou sé di kannaval-nou an mété kò’y an anglé-a tou.
  Apré Matjilpa ki fè Matinik Caribean Festival, Baryl Band ki mété atè Paradiz Carnival, ni Friday night épi Moov.
  Es lendi-gra ké ni Géan Jump up ?
  Sel bagay man asiré ni anlo boug pa koté Renévil ki pé ké mantjé’y an vidé-a. Man ja ka tann yo ka chanté kontel :
  — Lapo déchiré, lapo lonba Géan déchiré...
  Joko di i pa ni chans, man pa sav si mwen menm ké ni pli ki’y, mé man ké désann kouri vidé.
  Dépi lé ponpis pa antré an grev, épi lapolis pa désidé ralé kanno-yo.
  Antouléka adan yonn-dé komin, ni yonn-dé mè ki apiyé asou do lakriz pou di pé ké ni kannaval adan komin-yo. Kontel Chelchè épi Sent-Mari[H25] yo ja di pé ké ni vidé an pijama.
  Dapré mwen tout moun ni an pijama kay-li (menm si ni anlo ka dòmi touni pou lévé… mandé lématen) ; ou pa bizwen gro kon sa lajan pou’w kouri vidé an pijama.
  Adan zafè lakriz tala, man konnet yonn-dé moun, kriz pran yo lè yo di pé ké ni kannaval ankò pas an 2012 sé ké lafen-di-mond.
  Man konnet anlo ki ja di yo pé ké mantjé kannaval-tala ba pèsonn.
  
  
  Note
  MOOV’ est une association culturelle et sportive martiniquaise structurée principalement autour d'activités musicales, qui a été créée le 11 Novembre 1996. La particularité de la section musicale de MOOV' est d'être composée uniquement de femmes. Dès sa création, MOOV’ s’est attaché à reprendre de façon originale les rythmes traditionnels afro caribéens avec les percussions bien connues du Carnaval Antillais.
  
  Bel poveb kréyol 185
  « Tout jé sé jé, mé kasé bwa an tjou... “lasivilizasion” pa jé ».

Kréyolad 409
Antilla 1497, 1er mars 2012

Lakriz

  Kannaval 2012 dit, mé ni moun ki pa kontan. Ni adan ka ekzajéré telman mi sa man tann di :
  — Poutji sé sa selman jou kannaval ki ni ?
  — Poutji yo ka koumansé vidé-a katrè, i tro ta ?
  — Poutji ni tou sa malprop an kannaval-la ?
  Anfen té ni anlo pawol blabla tou sal asou zafè bwabwa kannaval la. Ni moun ki di :
  — Nou pa ka konprann poutji yo ba nou an chatou !
  Ni an boug, é sé an karnavalié ki ja ni pasé swasann-tjenzan[H26] misié sav di sa i [H27]ka palé. I di kon sa :
  — Lè ou fè an bwabwa anlè an moun, sa ka pòté’y chans. Asiré sé atjelman kriz-la ké tonbè anlè moun pas : kriz ké pran yo !
  Man pa sav si misié ké ni rézon, mé lè ou lonviyé pa koté la Réinion, i ni doukwé pou entjet kon tatjet an finet nef.
  Mi anvwala moun Lakot karayib fè kriz pran yo, pas yo mété dé gro dodàn lwiloud an mitan Fon-Layé. Té ja ni anboutéyaj, asiparé sa fè an otomi[H28]bilis trapé an kriz-nef. Tansion misié monté trop. I té ni randévou kay an doktè-zié pou an zafè linet. I rivé dézè apré lè randévou a. Misié ki té ja atann dé mwa pou trapé randévou-a, yo ranvréyé’y jik dan twa mwa ankò. I pa pran sa dou kon siwo. Misié fè kriz pran’y anlè ti sèkrétè-a. I vréyé dé kout gres anlè’y. Man pé ké matjé sa i di, mé man pé di zot sé manman manzel ki péyé sa.
  Apré sa misié pasé adan an distribitè labank, pou i té fè yonn-dé konmision. GAB-la manjé kat-la. Misié anrajé, i lé mò i pa sa mò, finalman ni an boug té ka pasé, i pa trouvé dot poveb pou vréyé an bok anlè misié.
  — Lè’w ni fes-ou déchiré[H29] sé jou-tala ou ka jwenn belmè’w !
  Kidonk pli ou déchiré pli chien ralé’w.
  Pou pies kriz pa pran zot, pété ri lè zot ni an poblem épi fè kon chanté-a.[H30]
  Ri[H31] yo avan yo ri’w, pas si ou pa ri yo, yo ké ri’w !
  
  *
  
  Bel poveb kréyol 186
  « Lè ou an dévenn, an grenn diri pé fann tet-ou. »
  

Kréyolad 410
Antilla 1498, 8 mars 2012

Karenm

  Karenm-lan koumansé aprè Mèkrédi-lésann. Tan-an pa ka montré nou sa toutafetman, menm si nou ka wè yonn-dé piébwa brilé anlè Kot Karayib la.
  Lapli-a pran lanmen ; ou sé di menm lamétéwo konnet lakriz. Odjis ka vréyé pié, es sé pas i ni mouchas an soley ?
  Antouléka, misié té mété an zafè kafé an soley pou sek. Ében dépi koumansman simenn-an, i oblijé ka véyé lapli an plen karenm. Agrikiltè ka kriyé anmwé. Lanné-tala anlo pa té sa pati o « Salon » an Frans. Pétet sé lé méè ki alé, pas sé wonm Matinik la trapé pliziè méday. Prézidan Lachanm Agrikilti di : « Stand Matinik trapé an gro woulo bravo. Sé agrikiltè Matinik la wè tout sé kandida-a. Sirtou sa ki poko té ni tout siyati-yo. Yo jik té ni lapenm lè Lamarin (magré sé pa lanmè) bòdé.
  Sel moun ki kom kontan sé t[hc32]ou-tala, sé Miladi an manmay Ayiti pas épi karenm-la i ka renmen an gou’y épi lidé’y.
  Sé légliz-la ni titak plis moun ki avan kannaval-la, mé pa ni otan ki sé vidé Mardi-gra a. An palan di karenm, mwen menm ka moli anlè zafè di bétiz la, mé fout sa red lè ou ka gadé tout bagay ka chanjé. Ni konpè Odjis ki di mwen sé pas man ka viéyi.
  Zié-a pa djè bon é linet-la chè, kò-a pa djè anfom é vizit doktè-a pa ka bésé. Mé fok rété djé magré lakriz. Menm si ou pa sa péyé fakti’w, fok pa ped fwa.
  Sel bagay man konstaté kanmenm[H33] menm si sé karenm[H34] ni dé boug ki sav ki dan dé mwa ké ni éleksion. Sé boug-tala pa pou konnet zafè karenm. Déja-pou-yonn yo ka di, sa ki pa lé tonbé pa jwé. Yo sav an politik ni zatrap bandé pa[H35] pou konnet si toutrel malad. Sé bien pou sa simenn pasé té ni gran mouvman pa koté Latrénel. Mé es sé gran parad pou piti kout baton. Sé élektè [H36]ké jijé sé jou prochen an.
  Pandan karenm-la, pétet fok réfléchi asou sa nou ka achté, sa nou ka manjé mé sirtou sa nou ka gadé latélé pou nou titak méyè adan tjè-nou.
  
  Bel poveb kréyol 187
  « An mové pawol ka blésé pasé an kout woch »
  

Kréyolad 411
Antilla 1499, 15 mars 2012

Konba fanm jòdi

  Ni bon fanm ka kouri sé jou-tala menm si kannaval dit épi chatou-a (1). Ni an group boug ki té ansanm pou an Matinik nouvel (2), y[H37] é [H38]té ni an sel fanm kandida ; magré yo ka di yo pou laparité, yo di manzel pa rété la.
  L’UFM pa ka toutafetman fè linion. Yo mandé pou tiré zafè « madmwazel » la asou papié ladministrasion. Ni an madanm senkantan an montan, lè man kriyé’y madanm, i di mwen i pa vié pasé mwen. I lé yo kriyé’y madmwazel pas si i ni twa yich, i pa mayé épi pèsonn.
  Man ni an makoumè-mwen ka fè lékol, i di mwen i pé ké sa kriyé sé tianmay latit la madanm an pies manniè. Sé li Selman ki madanm an klas-li. Manzel jik di mwen :
  — Pa mélanjé tòchon épi sèviet, pas koko pa zabriko, é zakari-a pa menm pri pen an !
  Déja sé tianmay-la ka vini lékol la épi vant-yo a-la-vwéri, string-yo ka dépasé, si sé métres la pou kriyé yo madanm, li menm pé ké pé ankò.
  Manzel di mwen i ka paré zafè’y pou alé abité adan an lot lari, laritret.
  Antouléka, dépi vandrèdi menm si ni an fanm ka pran bon fè, i vet (3), afos goumen dan kilti pou fè manmay trapé an diplom alantou artis-nou. Manzel ni rézon pas dépi vandrèdi jik dimanch, pabò Laréjion té ni bon fanm pou montré koté law, yo pa manchot. Sé pa an latjuizin selman mé bien pa koté lapenti, chapo, liv épi kisasayésa. Pou sa ki té ka douté toujou ki fanm solid yo rété estébékwé kon dé ababa afos sa té bel.
  
  Note :
  (1) Le vaval 2012, était une pieuvre (chatrou).
  (2) « Ensemble pour une Martinique Nouvelle » alliance créé à l’occasion des élections régionale de 2011.
  (3) Yvette Gallot, élue régionale en difficulté à la suite d’une plainte de l’opposition MIM.
  
  Bel poveb kréyol 188
  « Fanm sé chat[H39] nonm sé zonbi »
  

Kréyolad 412
Antilla 1500, 22 mars 2012

Lafen simenn chajé

  Fanswa pa alé o Fanswa, mé i bay wou pou té kom rivé dégradé téren élektoral la. Kom chouval misié pa djè douvan i alé adan por plézans o Maren an. Ni an malpalan (toujou ni yonn), mi sa i di :
  — Misié ka alé péché yonn-dé vwa !
  Mé an lot ajouté vitman présé :
  — Tjenbontiré, modéré lesprésion’w, misié la pou Larépiblik !
  Pandan menm lè-a, pa koté Lariviè-Salé, té ni ansanm pou la départèmantalizasion. Dédé palé di moun éti ka détounen ladémokrasi. Yo pa djè dakò épi zafè manniè voté a. Asiparé lamanniè sa ka alé a, ké ni an sel koulé[H40] lidé, an sel son kloch, kidonk pé ké ni lopozision. Dédé jik di :
  — Lwa-tala séléra, sé an lwa 73 yo ka sèvi épi lasos 74 !
  Adan an lot koté pa dan Lisid, Jan-Filip di i ni lò an lanmen’y, pas Chaben bay flanbo pou’y sa kontinié konba-a. I di bien fò adan mikro-a :
  — Man paré ! 
  Sel bagay i di lamenm tou :
  — Man pa Bondié pas man pé pa trouvé mwen an menm balan-an Konsey Réjional épi Konsey Jénéral !
  Ni an malpalan (an lot ankò) ki pofité di’y :
  — Ou ni ka ni an sel manda, kon sa ou ké an sel koté !
  Manmay zot ka wè akondi sé manmay Ayiti a, sa sé an simenn tet-chajé. Té ni politik an tout sans, a dwet épi FMP, a goch épi le MIM, ek an mitan épi MODEM. Antouléka Matinik adan politik la owa kou, kisiswa prézidansiel oben léjislatif.
  
  *
  
  Bel poveb kréyol 189
  « Fòtin malonet pa janmen diré »
  

Kréyolad 413
Antilla 1501,29 mars 2012

Nou ansablé

  Viktoren ni an sel mo an bouch-li sé jou-tala[H41] sé :
  — Ansablé
  Fo pa zot kwè misié sé an Sablé, pies pa. Mé man pé ké di non’y pou man pa trapé dézagréman.
  Misié ki péchè Gran-Riviè té tou kontan lè yo té ka konstrui por-la. Mé dépi sa[H42] por-la ka yenki mennen sab. Yo pé pa fèmen kanno-yo sòti pou alé lapech.
  Viktoren té ka kouté sé kandida-a kisiswa pou prézidan oben pou dépité[H43] misié di :
  — Nou ja ansablé, é man pa sav si sé an asanblé ké sa dézansablé nou !
  Sa ki pli red, lendi i té anvi désann Anvil adan an manif i pa té pé pran kanno’y. Sé an kanmarad ki propozé’y pasaj. Misié viré di :
  — Nou ansablé, sé pa apenn man alé pies koté !
  Misié ka di chien pisé anlè’y pas gazoy-li fini é i pa té pran loto’y.
  Chaben pofité déklaré kandida’y pou chanjé sikonskripsion. I té ja palé di dézankayé péyi-a, mé es i pé dézansablé Gran-Riviè ba sé péchè-a ?
  Antouléka, pa asou Lisant[H44] Fransis di :
  — Man paré pou chanjé sa asou Fod-Frans épi lé patriyot !
  SeLe ki té ka réfléchi, an-final-di-kont, i di i ka viré pozé kandida’y pou dépité.
  Dan Lisid an lot kandida épi an komin ki gran (dapré’y). Chal-André di :
  — Man sé mè ki an gro komin, kidonk man ni dwa o chapit, vwa mwen ka konté. Yo té chwézi an lot mè ki’y, magré i adan an Rasanblèman Démokratik pou Matinik, i di i pa pou konnet, i lé fè an kou tou.
  Atjelman, ou sé di zafè goch épi dwet pa vé di ayen ankò. Chak bet-a-fé ka kléré pou nam-li oben chak mè pou komin-li.
  Es tou sa pé ké ansablé nou ?
  Sel bagay man asiré sé pa lésans-lan ké fè nou rivé sòti !
  
  Bel poveb kréyol 190
  « Sa ki pa ka[H45] krapo ni ka pa alé an ma »
  

Kréyolad 414
Antilla 1502, 5 avril 2012


Fè krab

  Ni anlo parti politik ki mété fanm adan éleksion-an, mé yo tout té sipléyant. Yo asiré yo pé ké kritiké yo (dapré yo). Mé, l’UFM pa ped tan volé an zel jilé-yo pou malpalé yo.
  An parti ka woulé « Ansanm pou Matinik Nouvel » pou yo pa ni lapenn kritiké’y, i lansé an kandida fanm dan Lisid[H46] An lot madanm fè an kout krab. I mandé yonn-dé boug ki fouwé lanmen-yo an mòdan’y pou wè si i ka modé.[H47]
  Ni yonn-dé fanm dan Linò lè yo wè sa, yo mandé Jèni poté kò’y di lis. Manzel (eskizé man Li-mè) déklaré :
  — Ga lo boug-la ki an politik la é zot pa lé mwen asepté ?
  
  Kidonk magré i té ja di i ké respekté ladisiplin. Ni an makòkot-li ki di’y :
  — Rasanbleman-tala sé pa an parti. Kidonk, sé pa parti’y, véritab parti politik [H48]sé « Osons oser ».
  Madanm ki finalman di fok i ni toupé di :
  — Fanm Mòn-Wouj vini chaché mwen épi tout Lakot karayib, man pé pa di non, an plis di[H49] man sé sel mè fanm Matinik, fok man alé !
  Madanm pa té sav ki Yvet té ké doublé Arno dan Lisid. L’UFM an- final-di-kont, bien kontan pas ké ni dé fanm éti ka prézanté kò-yo anlè pwa kò-yo é pa pou soutni oben soutiré boug politik.
  Adan zafè krab tala sé pa selman an politik nou ka jwenn sa, menm an sendika sa ka rivé. Mandé L’UGM ek la CGTM kiles ki pli krab ?
  Antouléka sa ka roulé loto ka konstaté apré grev-tala, lésans wosé sis santim. Es sa ké permet yo péyé sé ponpis-la ?
  Dan twa mwa nou ké rivé sav é nou ké wè ki manniè krab-la ka dékalé.
  
  *
  
  Bel poveb kreyol 191
  « Premié so pa so » sé[H50] fanm ka di an politik.
  

Kréyolad 415
Antilla 1503, 12 avril 2012

Alians félé

  Ou sé di poveb-la ni rézon lè i té ka di : « Konplo neg sé...» sé [H51]zot ki di’y sé pa mwen. Épi « sa mel ka di an piébwa sé pa sa i ka di lè i rivé atè ».
  Ni an group nonm ek fanm politik ki mété kò-yo ansanm pou an nouvo Matinik. Antan-an, yo fè gran penteng kon adan an nos. Dapré mwen épi zafè léjislativ la ka vini a, alians-tala ja risivrè bon kout mato.
  SeLe ka fè sa i pé pou kom ridrésé’y, mé i ja bien kochi. Sa cho telman, sa fè’y ped tibren chivé-a i ni asou tet-chob li a. Fok misié réglé kankan, bisbi, boutdjol, vorasité sèten kandida ki agoulou, konplosité dot ki an bèn[H52].
  Adan zafè mariyaj tala, pa asou Lanmanten Edmon koumansé pa filé an mové koton.
  Jèni li menm pabò Mòn-Wouj di i pa tann palé di lis, pas i pa wè non’y an premié. Es sa[H53] pas i sé an fanm ?
  An kandida di :
  — Komin-mwen ka ba pres tout Matinik limiè, kidonk dapré mwen sa sé an komin enpòtan. Misié di i ni dwa vini tou pou dévo[H54]plé Now-Karayib la.
  Kantapou pabò Chelchè, lè Lwizon tann palé di kandida Belfontenn lan, i jik di (an fransé silvouplé) :
  — Ayayay L’épine dans mon pied !
  Arno li menm lè i tann di an madanm té ka vini o gran galo, mi sa i déklaré :
  — Pa mwen, man ka ralé kanno-mwen. Sé pa lapenn man alé tjwiyi mango-tala, i vet sé pa pou mwen ! Man pé ké opozé moun konprann kalté migan politik-tala ; sa ja asé konplitjé kon sa pou lagoch !
  An éleksion dépité avan anvlop palé, sé pwa komin ka konté, sé bien sa yo fè nou konprann pabò Dikos. Misié Limè di douvan douvan i pa té paré. Atjelman i paré pou dévoplé komin-li, sé pa dot konséyé Fod-Frans ké permet li fè sa, sirtou si yo pa menm prézidan ankò. I di lapopilasion Dikos mandé’y prézanté kò’y é i pé pa di non.
  An politik, chak moun ka li an gou’y, ou sé di chak bet-a-fé ka kléré pou nam-li menm si lé zélektè toujou an nwè.
  Chaben di :
  — Préfé-a ba mwen rézon !
  Kantapou SeLe, li menm ajouté :
  — Préfé-a pa ba mwen tò !
  Pandan tan-an chomaj ka simerjé, jenn-jan ka pété tet-yo, jenn-fi ka ansent-grobouden, lésans ka wosé van.
  Manmay, pou zot pa tro fann tet-zot kouri alé manjé an matoutou vitman, mé pa félé dan-zot kanmenm.
  
  *
  
  Bel poveb kreyol 192
  Pengad manmay sé jou-tala plen « Gran parad piti kout baton ».

Kréyolad 416
Antilla 1504, 19 avril 2012

Kankan koumansé pété

  Simenn-tala sé éleksion prézidan Larépiblik é yo tou lé dé ka goumen pou fè o pli gro konflérans.
  Si nou kouté yo tout, sé yo ki té ni plis moun. Adan zafè-tala, ni anlo moun ki poko menm sav ba ki moun yo ké voté. Asou sé pano-a té ni ki dé kandida selman, éti lérestan ?
  Adjilbè di mwen anpami sé dé a ki la-a [ém55]i poko ka wè ba ki moun i ké mété an bilten.
  Antouléka man pa lé ba pèsonn konsey mé man ka permété mwen di zot kanmenm :
  — Si zot pa sa chwézi anpami sé 10 kandida-a, alé voté pou kò-zot menm !
  René pa djè kontan pas nouvo komité-a di i trouvé an tou an kes-la ka dépasé 60 000 éro. Misié anrajé kon an moreng, pas Konsey Jénéral ka dwé Komité Lapech é si yo té risivrè sibvansion-an, yo té ké menm an eksédan. Sa ki pli red la sé ki moun an ka di sa-a[H56] té an Komité-a tou. Kiles ki ni rézon ? Kiles ki ni tò ?
  Si zot rivé sav, mwen menm ka péyé zot an blaf koulirou !
  Toupandan pa koté Lafrans té ni gro konflérans éti dé kandida ka vanté bouyon-yo, Maslen li menm té sanblé lé patriyot pa koté Préchè. Kou-tala i pa fè kon an lot kandida ki matjé anlè triko’y (Chabin…) é misié sé an chaben dapré-mwen sé pa an fanm kidonk nou pé pa di sé an « chabin ». Sa sé mantjé misié respé. Antouléka, Maslen bien matjé pou tout moun wè « An bel balan pou péyi-a ! ».
  Lè man di zot kankan té ké pété, ni dé kandida ki poko pati an kous, é yo ka di chouval-yo ké annilé. Chonjé lasimenm pasé sa té fè gro bri, lè an kandida fanm té vini o galo pou doublé Arno. Es Ansanm pou an « Martinik Nouvel » ké mandé Arno viré atjelman ?
  Manmay fok pa gadé tou sa, sa sé lagrimas pou fè makak ri. Man ka viré di zot :
  — Pa fè makakri, alé voté !
  
  *
  
  Bel poveb kreyol 193
  « Ou pa ka montré makak fè lagrimas » mé sé jou-tala ni bon makakri.

Kréyolad 417
Antilla 1505, 26 avril 2012

Premié won

  Té ni dis kandida pou an won chouval-bwa. Tout moun lé fè an kou pas sa ka diré senkan. Pou sa genyen tit prézidan an, sé kandida-a té dé won[H57]. Premié-a sé pou toudi lèrestan ek déziem sé pou chwazi tala ki pou rété a. Mé es li menm ké toudi nou ?
  Le CSA té mandé pa palé di rézilta éleksion avan dimanch, mé tout moun jé[hc58] ja sav épi Enternet. Sa ki fè anlo moun lapenn sé nonb vwa Lamarin (ki pa lanmè) rivé trapé atè Matinik. Ni an boug komité Lepen déwò ki mantjé trapé an konjésion afos i té faché.
  Ni an boug lagoch ki di mwen, Matinik yo ké palé Olandè padavwa sé Fanswa Oland ki rivé douvan.
  Ni an lot boug ladwat ki di mwen, es dapré’w lè an boug tonbé i pé ped konba’y ?
  Man di misié, délè mantjé tonbé sé bel pa. Pou tala ki ja ni tet chouval-li douvan fok lé zélektè kontinié rété mobilizé.
  Es yo pé ké alé lanmè ?
  Es yo pé ké di : « Ni yonn ki ja douvan sé pa lapenn nou déplasé ? »
  Pou Fanswa sa rété douvan adan kous-la, fok Nikola pa viré monté pies. Pas dapré lakat marin, an boug an chimen kréyolad yo kriyé Cheminad, misié bay wou pou té sa dégradé an lot Nikola ki anlè pon Enian. Éva di épi tout linet ver li : « Joli ! » É kantapou Filip misié pou manzel tou.
  O premié touw es tala ki an tou-a ké rivé sòti ?
  Asiré nou ké sav o déziem tou.
  
  *
  
  Bel poveb kreyol 194
  « Bef douvan bwè dlo klè », ma[H59]n pengad sa ki douvan pa koulé.

Kréyolad 418
Antilla 1506, 3 mai 2012

Fon nasional

  Ni an ti lanm blé ki dévèsé asou komin Préchè, ni o mwen 5000 moun ki tonbé adan. Tout moun ozabwa, yo pa lé konprann Lamarin (ki pa anlè lanmè) fè tou sa vwa Matinik. Pa koté Préchè éti nou tout sav Maslen toujou di dé mo san mété mas an fidji’y. Misié sé an militan MODEMAS. I jik matjé andidan gran jounal-la, sé moun-an ki voté Lamarin la ka pran dlo-mousach pou let.
  Ni lé parti politik[H60] sirtou agoch[hc61] ki pè dot moun pran lanm akouri tala. Sa anlo moun pa chonjé sé ki parti-tala pa djè enmen Neg, kisiswa Afritjen oben Matinitjé. Ni anlo boug tet razé ka batonnen Neg, pas en Frans yo pa lakay-yo. Yo swadizan [H62]pa enmen étranjé é anlo jan isi ka tonbé an menm bagay-la. Yo rayi Ayisien mé yo enmen konpa-a. Yo rayi Dominiken mé yo enmen sitron-yo a. Anfen sé moun-tala pa djè pou lafratewnité. Si ou pa ni zié-blé ou pa moun.
  Antouléka ni dé kandida an kous ka fè tout bagay pou soutiré vwa-yo. Sé o pli bel jes makak é o pli bel makakri.
  Ni an madanm sendikalis ki pa fè makakri, apré trèzan prézidans i désidé ladjé laba ba anlot fanm, Marlèn. Sé manmay lisé Jozef Gayar chonjé Papa Mémé, mé yonn-dé zélev ki[H63] té tibren faché, pas lè yo té pou palé ek dansé, té ni an délestaj.
  Pa koté Sent-Mari té ni an vié kalté kout-senn. Yo pa pran pwason-an pou manjé mé pou analizé. Yo té lé wè si pwason-an té ni Klordékòn. Sé péchè-a pa ka fè lamarin konfians yo désidé fè analiz-yo adan an lot laboratwa endépandan.
  Fok di épi zafè léro a, ni bon moun ka pran fè. Lamarin di sé palazoz léro si nou déyè kon sa. Nou enmen lajan niopéyen an mé nou pa lé lwa’y la. Nou pou l’Érop mé lè sa ka ranjé nou.
  
  *
  
  Bel poveb kréyol 195
  « Janbet ou trouvé an gran chimen, nan gran chimen ou ped li »

Kréyolad 419
Antilla 1507, 10 mai 2012

How di pit

  Mèkrédi pasé té ni an brital konba kok, mé sé pa té ni an pit Fòfò a ni an pit Tatàn la ; sa té ka fet laradio épi latélévizion.
  Kom gouvelman di komkwa ou pa ni dwa palé di éleksion, yo pé pa opozé moun palé di konba kok menm si yo anvi tiré’y.
  Dépi twazè-mwen-lè-ka tout moun té ja rivé o pit. Sa ki pa ni tan rivé la, enstalé kò-yo douvan télé-yo oben bò radio-yo.
  Pa an mouch té ka volé, tout lawout té lib akondi tout moun té obliyé désann Anvil.
  Kom nou pa ni dwa nonmen sé dé kok-la man kriyé yonn : Kalagway épi lot la Gwosiwo.
  Kalagway té ja vini bat an pit ni senkan di sa é i té genyen konba’y. Met-li té ka gonflé lestonmak-li pas i té asiré Kalagway té ké genyen san sali. Kantapou Gwosiwo, sé prèmié fwa i ka tonbé adan an pit, i té tibren krentif. Ni moun ki di, i pa ni asé lekspérians épi vis, kidonk Kalagway té ké bay bon zépon.
  Mé Gwosiwo sav si’w pa krapo fok pa ou tonbé an ma. Asiparé Kalagway pa rivé néyé’y anba kout zépon menm si i fè’y bwè dlo.
  Gwosiwo défann kò’y kon i té pé, é ni moun ki payé anlè’y. Asiparé yo pa ped lajan-yo. Anfen afos-afos, après[H64] twazè konba magré tou lé dé té trapé bon zépon, yo désidé annilé konba-a. Patron pit la di :
  — How di pit !
  Mé sé payè-a ké ni pou mizé anlè an bon kok la[H65] sanmdi, pas yo ké ni senkan pou gadé menm kok[H66] pou sa ni bon pòté.
  Antouléka yo di fok pa palé di éleksion, yo jik mennasé péyé lanmann. Mwen ja pa ni lajan pa menm palé di léro, sé pa mwen ké[H67] palé di éleksion pou man pa détounen pèsonn sanmdi.
  Sa man pé di zot, si zot pa enmen alé an pit, alé voté kanmenm. Pas ni sa ki ni nwazet ek yo pa ni dan épi ni sa ki ni bon dan, mé yo pa ni an lech oben an ti lanmin pen rasi pou mété anba dan-yo.
  
  Bel poveb kréyol 196
  « Milat sé milé, lè ou pa ka atann ou, i ka ba’w an kout pié an tret »

Kréyolad 420
Antilla 1508, 17 mai 2012

Sòti an sann...

  Adjilbè di sé jou-tala, i pa djè ni chans. An plen mwa mé gro lapli ka dékalé jaden’y. Misié ki ni labitid fè kann ped rékot-li, pas pa ni asé soley. Misié pa djè enmen zafè périod politik la pies toubannman.
  Ni dé simenn i konprann i té ké trapé an ti wouspel épi lafen éleksion prézidan an. Mé ou sé di sé sòti an sann pou tonbé an difé.
  Si éleksion prézidan Lafrans dit, atjelman lamenm dèyè’y i ni an éleksion dépité. Éleksion ka kontinié pli red a Sayigon. Atjelman ou ka wè plis nonm ek fanm politik ka fè siwawa. Yo tout ka fè sanblaj, miting, gran penteng, anfen yo ka sanblé anlo moun alantou yo pou montré pogram-yo.
  Ni adan ka jik bliyé dépité épi mè sé pa menm bagay-la. Yo ka ponmet sa an mè pé fè mé pa an dépité. Yo chak ni an rézon pou yo vini. Ni yonn ki di sé pa li[H68] sé lapopilasion ki mandé’y vini. I té kay-li trantjil é yo vini chaché’y. Pies pa ka di sé pou poch-li.
  Yo tout ka di sé pou lajénes, pou granmoun ek kont chomaj. Ni anlo jénes ki pa ka menm kapté yo. Yo pa menm sav si i ni éleksion.
  Anlo kandida sav ki yo bizwen an plas pas épi sel Lasanblé-a sé plas-la ké chè. Sa ki ja mè, éti ki pa djè asiré pasé, ka asiré plas-yo.
  Yo pies pa ka di fok nou mété tet-nou an menm bonnet-la pou travay ba tout péyi-a é pa an konpanyi adan yo. Yo tout sav travay ka vini ra kon zé bourik mé yo ka fè kon si ké ni anlo travay ba tout moun.
  Lafen simenm pasé sé té o pli bel miting pou prézanté kandida adwet kon agoch. Sanmdi swè ni yonn ki di :
  — Nou ké manjé yo épi lapo-yo !
  Misié mèyè konprann an kandida sé an bannann. Mé es sé pa an fig i ka ba nou ?
  
  *
  
  Bel poveb kreyol 197
  « Kouyonnen doktè[H69] maladi pa djéri ». Pengad pou pa « sòti an sann pou tonbé an difé ».

Kréyolad 421
Antilla 1509, 24 mai 2012

Es nou ka chonjé ?

  Dépi le 12 mé an konvwa moun pati Sentàn pou rivé Préchè. Sé le MIR an mouvman pou réparé Matinik ki tibren krazé ka vréyé sa douvan dépi pasé douz lanné. Mouvman Réparasion fè nou chonjé, avan té ni Éropéyen épi Afritjen yo dépòté, té ni Amérendien té ka viv isia.
  Éti yo pasé ?
  Es yo tout alé Dominik ?
  Marfiz di mwen, si man bien gadé zié’y ki titak bridé sé pa pas i ni Lachin an fanmiy-li. Si man pran tan-mwen obsèvé man ké wè ki lapo’y sé pa ta blan, pas zanset-li té Amérendien ki sòti jik pabò Bénézwel.
  An final di kont Ti-Moris di mwen :
  — Es sa ki sòti Lafrik ni dwa mandé réparasion ?
  Kantapou Odjis[H70] mi sa i di mwen :
  — Es fok mandé Léta kolonial réparasion pou sé moun-tala ?
  Lester an boug Dominik mété grenn sel-li :
  — Es sé moun Dominik la pa ni plis dwa ki Matinitjé ?
  Marlèn di mwen :
  — Es fok pa nou konté anlè fos kò-nou menm pou rivé oubliyé trayizon, esplwatasion yo fè zanset-nou pou nou sa pli fò an tet-nou ? 
  Antouléka dépi le 12 mé jik le 22 mé, Marsel ka maché tou lé swè pou i chonjé. Apré Voukoum té ni Labonm pas é[H71] moun-an SÉ Pli Douvan yo té lé vansé. Yo rivé Fod-Frans é Tanbou Bò Kannal mété kò’y an mouvman épi sé fanm Moov la. Yo rivé lendi-oswè San Chenn an tet-yo pou Matinik wè an lot jou. Mé sé moun-an ki pa maché a, ki divini yo ?
  Mé toupandan moun té ka maché, 22 mé ni anlo moun ki pofité alé propté loto-yo, pas sel ti jou konjé tala té bien vini. Jik ni adan ki pasé anlè pon lendi pou pa té alé an travay. Yo di lariviè monté.
  Délè man ka mandé mwen ki tan 22 mé sé ké an dat pou Matinitjé viv kon an fet nasional ?
  Pétet jou-tala Matinik ké an nasion pou bon !
  
pas de bel proveb

Kréyolad 422
Antilla 1510, 31 mai 2012

Bel dat

  Toupandan Matinik nou té ka fété 22 mé, pabò Lagwadloup sé 27 mé yo té ka gloriyé. An tout kat-chimen sé pa poul oben travay gadè d’zafè ou té ka jwenn la, mé drapo matjé « Sonjé yo ». Man mandé an zanmi Gwadloup :
  — Sa k[hc72]i Yo tala ?
  Misié réponn mwen :
  — Antouléka sa man pé di’w sé pa nou !
  Sa ki yo, sa ki nou ?
  Sa man sèten sé pa Akiyo, pas sé manmay-tala, sé an tan kannaval yo ka bay douvan.
  Sa ki yo ?
  Toupandan man té ka woulé man wè an drapo « Sonjé yo » mé an bandwol té ka fidjiré épi’y éti ou té pé li : « Remété neg-mawon an plas ay »
  Man mandé an lot zanmi Gwadloup es yo déplasé Neg-mawon an. Dapré mwen sé té an estati kon Jozéfin éti yo té déplasé. Misié di mwen :
  — Awa, sé pa an estati mé sé zanset-nou !
  Neg mawon, sé nonm ki pa rété an ba jouk lé kolonio. Neg-mawon sé boug ki solid. É sé di la man chonjé chanté Djo-a éti ka di :
  Viv neg mawon
  Sé boug ki solid
  Sé boug ki pété chenn
  Sé boug ki vayan.
  Chanté-a té ka fè siwawa an tet-mwen. É man mandé sa ki non-yo ?
  Sé la man sonjé dé boug té ka siyé an liv adan an libréri Lapwent. Non liv-la sé té : « Non an Nou ».
  Liv-la té ka fè nou sonjé non moun lamenm apré labolision an 1848. Man mandé kò-mwen :
  — Es adan liv-tala ni non neg-mawon ?
  — Es sé Neg-la ki té mawon an viré vini pou yo té mété yo « sitwayen » ?
  — Es yo té bizwen « sitwayènté » lé kolonio ?
  Jik atjelman man pa rivé sav, pas pétet sé istorien-nou an poko matjé ayen asou sa. Antouléka 22 mé sé pa menm biten èvè 27 mé, mé tou lé dé sé bagay pou nou chonjé ek pa janmen bliyé.
  
pas de bel proveb

Kréyolad 423
Antilla 1511, 7 juin 2012

Dépi té...

  Dépi té ni éleksion, ni moun ki présé pozé kandida-yo.
  Dépi té ni bwè-manjé, Adjilbè pou zafè konflérans lan, kisiswa parti-a, dwet oben goch, patriyot kon otonomis.
  Dépi té ni an pos pou trapé, ni 45 boug épi fanm ki désann Lapréfekti.
  Ti-Milo di mwen kon sa :
  — Si pa té ni lajan adan sa, asiré pa té ké ni otan kandida. Yo tout ka vini pou tiré chomaj (dapré yo) mé man pito kwè sé pas yo pa lé rété an chomaj. Sirtou épi sel asanblé-a ka vini an !
  Jik ni parti politik ki enskri non moun ki pa menm pran lapenn fè konflérans. Ni kandida[hc73] élektè pa menm janmen wè oben tann. Asiré sa ka permet sé parti-a genyen an ti lanmonné ki pa an lanmonné (ki pa an lanmonné-kod).
  Man konnet Odjis, sé jou-tala i tou chimérik dépi té ni kisiswa éleksion-an. I pé pa di tout moun bonjou alez kò’y.
  Si i di an boug lagoch bel-bonjou normalman, yo ka di i agoch. Si i fè malè di an fanm ladwat bonjou, yo ka di i ka zayé moun ladwet. Di bonjou bouro ou pandi, pa di bouro bonjou ou pandi, zot konnet lèrestan poveb-la.
  Sel bagay kanmenm, dépi té ni néglijans anlè lawout sé kon sa Lidovik ped ta’y la simenn pasé. Misié té ka antréné bienkonmifo ek an loto chalviré’y djel-anba anlè siklis-li.
  Sel bagay dépi ni moun ki pa ka voté sa ka déranjé moun ki lé vini : dépité Matinik.
  
  Bel poveb kréyol 198
  Manmay es « bourik ap travay pou chwal galonnenn ? » sé zot ka wè.

Antilla 1512, 14 juin 2012
  pas de kréyolad

Kréyolad 423
Antilla 1513, 21 juin 2012

Kasé lo

  Ni an ansien dépité ki pa valé défet-la pies, pies, pies. I té asiré i té ké la o déziem touw. Mé pep-la di’y : « Won manej-la fini ! »
  I déklaré dan an gran mo-matjé : « Man ké voté ba Chaben ! »
  Es i vini patriyot, oben es i viré patriyot ?
  Kom désizion-tala grav, i chonjé sa ki té rivé an kanmarad-li dan an éleksion prézidan Konsey Jénéral. Mi sa i di an fon tjè’y (anfen man ka sipozé) : « Sino za pran fè avan mwen, yo pé ké fè mwen’y, sé mwen ké démisioné. »
  Alians-li a té mandé voté ba Lwijo ki rivé douvan, mé misié chonjé an ti-pawol Piè.
  « Man simié viv an sel jou doubout pito tout lavi diran man rété kouché ! »
  Kidonk i vréyé let démision’y, i désidé kasé lo épi BATIR. Misié pa té anvi Parti-a bati pies kalté model kay anlè do’y. Fok di tou, yo té ja ni an ti-kochon ka nouri. Sèten moun an komin-la fè’y konprann i sé an mennen-vini, an vié tè-rapòté. An-final-di-kont lè misié wé si pé lapech ka bay, i désidé ralé kanno’y atè.
  Jik atjelman nou ka mandé poutji si pé moun ka alé voté, mé ou sé di zafè disiplin la, sa pa djè komen, sa ka vini ra kon zé bourik.
  Ni an kandida ki santi bagay-la cho, i mandé Toto (an konpè’y Gwadloup) éti yo fini nonmen minis, vini bay an pal. Tou sa sé bagay pou chaché mété jan Matinik ek jan Gwadloup an bisbi ek pou yo kasé lo.
  Mé si té ni éleksion sanmdi, dimanch sé té Lafet lé papa. Adjilbè pa djè viv sa bien pies toubannman. Pou an fwa madanm-li pa fè’y kado an bwet zouti oben an bel mato. Misié risivrè kat bel jant pou’y té mété anba loto nef li a. Ében o moman i té lé fè madanm-li kontan, i té anlè jant, i pa rivé rimèsié’y an gou’y. Madanm-lan désidé kasé lo. Délè pou-tout-bon : « Lè ou an dévenn an grenn diri pé fann tet-ou ».
  Manmay pou nou pa di nou an dévenn, sé pa tout moun ki ni dwa-tala : man lé kwè zot alé voté sanmdi, an mas.
  
  pas de bpk

Kréyolad 424
Antilla 1514, 28 juin 2012

Ki tan sa ké chanjé ?

  Nou fini sòti dan an éleksion lasimenn pasé, ni kandida ki ja ka déklaré pou ta a ka vini a, éleksion sel asanblé-a an 2014.
  Ni an kandida ki ja ka fè kò’y plézi, pas i fini ped é i di :
  — Sé pa té Mon plézi !
  Fok di Matinik voté agoch é menm trè agoch pis i vréyé dé kandida patriyot Lasanblé Nasional, ou sé di Matinik di :
  — Mim !
  Sa man konstaté kanmenm sé ki ni an kandida éti yo pa ka palé di’y mé ki ka envité kò’y dépi yonn-dé tan. Sé Labtansion. Sa ka fè tansion chef parti politik monté pas, yo pa ka rivé mobilizé élektè-yo. Labtansion ka kriyé anmwé. I ni asé épi lo éleksion-tala toupandan chomaj ka wosé, ek travay ka vini ra é sèten moun simié lajan lokasion-an san travay pas pa djè ni. É lè i ni yo pa lé péyé’w.
  Ou sé di sa ki anvi ni ka vini pli maléré, ek sa ki ja ni pa ka otjipé, pas yo alez é yo ka pléré zié sek.
  An kanmarad étranjé di mwen lasimenn pasé, lè i ka wè manniè nou ka viv an péyi-a, i pa ka djè wè mizè. Sa misié pa sav, sé ki anlo ka viv a krédi akondi moun ki ni. Ni anlo ka achté an désanm ek yo ka péyé lè Pak rivé.Yo ka pann chapo-yo pli wo ki tet-yo.
  Vréman, vréman[H74] sa ka vini cho, gouvelman wosé SMIC-la mé ou pa ka menm wè sa afos sé an ti lanmonné-kod.
  
  *
  
  pas de BPK

Kréyolad 426
Antilla 1515, 5 juillet 2012

Éti lo tes

  Éti lo tes-la yo ka ponmet nou an ?
  Vréman, vréman gouvelman ka pran nou pou dé bwabwa. Alow ou bizwen an aparey pou sa miziré kout ronm-ou ?
  Kondisiré ou pa sav si ou alé dan an penteng ek ou pran 5 fé, 4 labiè, 3 panaché, 2 vè diven ek 1 vè chanpay ou pa sav fok pa ou pran lawout ?
  Magré tout kanpàn « La prévansion lawout » ou sé di nou ka fè kondisiré nou pa lé konprann an bagay ki senp.
  Dépi ou brè a dépasé ou pa pou pran lawout. Gouvelman trouvé an lot manniè pou fouwé lanmen’y an poch-nou. Si nou pa ni « Étilotes » adan loto kisiswa chimik oben élektronik nou pé pran fè kon an med.
  Pas asiré sé jandam-la (ki an prensip pa ka boulé menm si yo pasé yonn-dé labiè anlè konsians-yo anba chalè-a) yo pé ké manchandé nou. Man poko konnet pri lanmann-lan mé asiré, kisiswa pri-a sé jou-tala kom sa pa djè fò asiré i pé ké dous kon siwo.
  Dimanch adan « Tranpaj chow[hc75] » Trinité a, sa té cho toubannman pas apré sa[hc76] lé-zom vréyé yonn-dé bon fé ek labiè pou té sa fè tranpaj-la désann. Ni yonn ki di :
  — Doktè di mwen pa brè mé man tranpé pen-an adan ronm-lan !
  Kom i pou latradision (dapré’y) i bwè bon tranpé pas man pa di zot mé misié sé an Ayisien.
  Manmay[H77] yo pa bizwen di nou moli sirtou pa[hc78]dan vakans-lan la [H79]ka vini a. Tour Yol ka vini[H80] pokosion. Pofité désann Fod-Frans bò lanmè pou fè van pasé anlè nou épi Festival-la.
  
  Bel poveb kréyol
  Dépi ou brè sé pa ich-ou ki ka sou, mé lavi’y pé gaté.

Kréyolad 427
Antilla 1516, 12 juillet 2012

Kous békàn

  Sé kourè Matinik la bien koumansé tour 2012 la. Yo pati douvan-douvan pas yo chonjé poveb la : « Sé sa ki an fal ou ki ta’w ».
  Mikael koumansé an jòn E[hc81]rvé pati dèyè’y dimanch mé es ké ni antant pou an kourè Matinik toujou douvan ?
  Es ké ni, kon lanné pasé, konba pou sav ki moun ki lidè ?
  Es lespérians lanné 2011 lan ké sèvi yo ?
  Antouléka nou ka bien wè ki tout moun ka sipòté sé kourè-nou an. Sel bagay nou ka swété sé ki yo pa anonsé nou ki sé kourè-a ka pran kochoni pou yo alé pli vit. Pas sé jou-tala sé yenki sa ou ka tann anlè Tour de Frans[hc82] la.
  Adan tou sa ni toujou an djab pou opozé laposésion pasé oben ploton woulé. Sé kon sa, dimanch an boug té lé pasé a tout fos. Dépi sanmdi i pati dansé ek i mizé an chimen é kous-la baré’y. Misié pofité di madanm-li sé palakoz kous siklis la ki fè si i ka rivé a lè-tala.
  Ernestin, madanm-li, di’y i bien janti mé i pa ka sanm ni an manman mouton, ni an ababa, ajiwè an apoda.
  Ni an lot boug ki té kontan telman kourè Matinik té douvan, mé misié pa té a jen, i té menm chajé kon an pié-siret gro midi. Atout fos i té lé alé wè larivé-a asou lin darivé a. Yo kom bouskilé monboug ek yo malmennen’y kon an patjé rad sal. Tout boulézon pran lavol.
  Manmay sé pa,[hc83] pas poko ni étilotes pou zot konprann zot pé brè kon dé tou sab.
  
  Bel poveb kréyol
  « Sé sa ki an fal-ou ki ta’w » mé « sé pa tou di kouri, sé savwaw séré ki met ».

Kréyolad 428
Antilla 1517, 19 juillet 2012

Mis pa miss

  Sé jou-tala Maéva vini an vakans kay Papa-Doudou. I ka kriyé Papa-Doudou Papy, misié pa djè enmen sa pies pies pies. Mé kom sé ti [hc84]yich ti yich-li i ka asepté.
  Sanmdi pasé, Papa-Doudou vréyé Maéva an boutik man Léoni a pou’y té genyen an mis luil ba’y.
  Maéva di Papa-Doudou :
  — Papy je t’ai déjà dit ce n’est pas une boutique mais une épicerie !
  Papa-Doudou pa di tianmay-la ayen mé man santi i pa té kontan. I ri ba’y. Atatay si i té sav. An tan-mwen man pa té ké janmen di Papa-Doudou sa. Asiré man té ké trapé an souflé.
  Maéva viré di Papa-Doudou :
  — Qu’est-ce que c’est que cet histoire de miss, ce n’est pas un défilé papy !
  Sé ki ti manzel-la pa sav ki Papa-Doudou toujou rété épi mizi ansien i konnet. Jik atjtelman i ka palé an ansien fran. É jik alé[H85] sa i konnet kom mizi sé : mis, rotji, chopin ek lit.
  Sé kon sa lè twa jénérasion ka jwenn yonn pa ka konprann lot.
  Délè menm ich-ou pa ka konprann lè ou ka palé oben lè yo ka palé.
  Lot jou tibolonm-mwen an di mwen man té ka mété patalon pété boul. Lè man mandé’y lesplikasion i di mwen sé pas man ka fè pantalon mwen monté tro wo. Misié ka pòté pantalon’y anba bonda’y. Kidonk i pa o konba, pas ren’y pa maré. Mé sa’w lé fè[H86] sé lajénes.
Maéva konnet Miss France, mé pa mis luil. Kréyol-la ka foukan, fransé-a pran laba sirtou épi sé tianmay-la ki laba a. Papa-Doudou é mwen menm tou tris pas kréyol-la kon an servolan ka marot.
  
  Bel poveb kréyol
  « Tan fè tan, tan kité tan. »

Kréyolad 429
Antilla 1518, 26 juillet 2012

Bidim zouk dit

  Yonn-dé organizatè mizisien désidé pran kò-yo an men pou fè an sanblé yo kriyé : B.BIDIM MIZIK FESTIVAL.
  Mé ou sé di sa pa fè tout moun plézi. Antan red tala yo pa trouvé asé lajan, oben yo pa ladjé asé lajan ba an pati moun ?
  Antouléka Lavil Fod-Frans di non. Asiparé lé kondision sékirité pa té ké la.
  Lè Erik tann sa i kouri anlè radio pou mété an virgil. Mi sa misié di :
  — Man pa ka konprann, ja ni pasé 60 moun ki ja ka travay, yo pé pa fè nou sa ! Pa fè mwen lapenn !
  Frank ba lis moun ki té ké dakò misié jik ajouté :
  — Festival-tala sé ta nou. Mé es yo ké kontan ? Sa ki nou? Sa ki yo ?
  Misié ka chaché an lot koté asiparé i lonviyé pabò Sentàn. Mé es Garsen ké asepté ?
  Es lavil Sentàn ké pé suiv pou bidim sanblé-tala ?
  Apré jédi nou ké sav pou-tout-bon, mé pou le moman menm tan-an ka sanm i pa djè pou sa. An plis di ler-la, lapli-a ka tonbé dri.
  Es moun ké anvi alé an koté pou pran an ben lapli pou 25 € ?
  Sel bagay mwen man [HC87]asiré sé ki sé pa Ladilon sa ké fet. Dapré mwen sa ki bizwen dansé an bidim zouk, yo ké ni a alé dan an ti zouk oben an bwat. Tou sa ki konprann yo ké viv an nouvo Méchan Zouk yo brè luil, oben bonbon-yo brilé.
  Épi tout lo difikilté-tala, savrè si sé pa tou sa ki fè Dady Harry bay chabon pati an péyi san chapo.
  « Fout lavi artis red », Kali té ni rézon « Sé pa tou lé jou ou pé bwè manjé ». Pétet sa ké fè sé jenn manmay-la réfléchi. Sa ki anvi fè artis kom métié. Fok yo sav ki sé pa anni mété linet fimé kon dé vonvon. Fok yo maren ren-yo, sirtou sé tala ki ja ni pantalon-yo la zot ja sav la.
  
  Bel poveb kréyol
  « Sé pa tou di antré, sé sòti ki met. »

Kréyolad 430
Antilla 1519, 2 août 2012
[H88]
Wouzinaj pwazon

  Lapréfekti wouvè an gran kayié pou té matjé si ou té pou oben si ou té kont wouzinaj. Dot moun ka kriyé sa « épandaj », sirtou sa ka bwè yenki dizandaj. Yo ka mandé moun siyé mé es yo ké respekté volonté lapopilasion ?
  Ni an militan l’ASAUPAMAR ki vini siyé kont, kom an plis i té ni an gran bandrol, lapolis mété lapat asou’y. Sa ki té pli red sé ki pa té djè ni anlo moun pou té riposté. (Mwen menm té ayè).
  Magré konmen doktè vréyé labou, magré militan vréyé lavwa, magré konmen moun ka rété bò chan-bannann kriyé an mwé, Lapréfekti ni lentansion ba lod pou si mwa ankò. Menm si pa koté Laréjion yo mété doubout an komision, préfé-a pa ni konmision pou pèsonn. I ja di i ké fè sa ki an gou’y.
  Konsey doktè di :
  — Podui chimik la ka ba moun kansè, é sé atjelman nou ka wè sa. Pas « sé [d89]menm jou ou manjé tè bouden’w ka gonflé » !
  Doktè épi dot asosiasion fè moun sav, pou yo pa di yo dikonplis.
  Ni plantè bannann ki di :
  — Nou sé dé moun reskonsab, pas nou ka sèvi podui omologé !
  Zot pa ka di farmasien ka prézonnen moun, kidonk zot pé pa di nou ka prézonnen popilasion Matinik.
  Sé plantè-a mété déwò an anjen ww pou wouzé bannann. Ni yonn adan yo ki di :
  — Sa bien bel kalté anjen-tala, mé i fet pou koté plat. Sé ki nostrom ni plantasion an mòn é si i sèvi sa i pé planté bannann.
  Anlo plantè ka wouklé pas « chak bet-a-fé ka kléré pou nam-li », yo ka chonjé yo pa djè ni dot manniè pou-le-moman pou tjwé chanpiyon bannann lan. Anlo adan yo ki té ni plantasion Sent-Lisi ped sadin épi karang pas sa détjui tout chan-bannann yo.
  Manmay ki tan nou ké ni a pa chwézi ant bannann épi lasanté ?
  Ki tan nou ké ni an bannann titak pli prop, pli bio san podui chimik ?
  Pou-le-moman épi chalè-a, man ka wouziné tet-mwen épi dlo, mé vréman man pa asiré si i pa plen épi podui danjéré.
  
  Bel poveb kréyol
  « Lè bab kanmarad-ou ka brilé wouzé ta’w. »

Kréyolad 431
Antilla 1520, 9 août 2012
[H90]
Ako mapipi

  O Maren ni bon maren, sé sa 28m tour yol Matinik la ka montré nou. Jan o Maren montré moun sé pa selman o Fanswa ek Robè ki ni bon yolè.
  Sé moun o Maren an fè moun sav ki sé pa pou ayen yo ni pi gran marina Matinik. Lè man di an boug sé « Brasserie Lorraine » ki douvan misié di mwen :
  — É frer ou ka bwè trop labiè ! Bwè dlo pito !
  Man fè misié rimarké ki Félis bwè dlo telman pas i anlè « Chanflor » eben misié koulé 5 fwa adan twa étap.
  Ni an yolè o Maren (i poko té boulé) mé misié vréyé bon labou pas sé jounalis-la di :
  « Les Marinois vont pouvoir sabler le champagne »
  Misié di i ka konsomé lokal é sé Labiè Lorèn bien frapé i ka bwè kimafouti chanpàn é sa, kalté bwason-tala pa ka antré an goj li.
  Manmay ni anlo moun ka wouspété
  (toujou ni) pas tour-la ka fet an mwa dawou a. Yo mandé pou mété an juiyé kon sa yo pé ké ni siklòn pou annilé pies kalté étap.
  Ni an lison pou nou aprann sé « lé piti toujou ka vini gran pas tianmay pa ti woch ».
  Atjelman Ako sé an mapipi kon Félis, Joj-Anri, Félis[H91]...
  Jan o Fanswa lé mò yo pa sa mò, sa’w lé fè van-an ka tounen, mandé Ernesto i ké di zot.
  
  Bel poveb kréyol 200[H92]
  « La chouval rivé asiré bourik ka rivé tou. »

Kréyolad 432
Antilla 1521, 16 août 2012
[H93]
Lapli pwason

  Jédi pasé anlo moun Loren té adan an sel démélé. An gro lapli pwason fésé kò’y anlè anlo kay. Ni an boug ki té ka manjé an blaf. I tann baf anlè tol-li.
  Tout moun chaché a sav la sa sòti. Adjilbè di mwen :
  — Sé an kout tjenbwa ki la !
  Ogisten di mwen sé travay an péchè ki kasé pip-li pa ni lontan. Nostrom té ké ka sennen anlè a, épi lè i té ka séparé lo-a, i kité yonn-dé pwason chapé.
  Ni an madanm ki pa fè ni yonn ni dé, kom mari’y té ka bay gaz i pofité pou pran patjé’y ek kité kay-la.
  Ti-Ernes di mwen sé an ras volan, kon balawou tjou-sal ki té ké volé tro wo ek an gro van mennen yo monté an siel.
  Adan lo pawol-tala Ernestin di mwen :
  — Sé Ernesto ki vréyé yo monté an siel lè i pasé dan Lisid. Asiparé anlo pwason ki manjé Klordékòn té ka floté vant blan é van an chayé yo alé.
  Ni an kanmarad ki di mwen tjenbwazè’y di’y kon sa :
  — Sé pas an movétan ka vini. Anni gadé yol o Fanswa pa ka genyen ankò, sé pas tjenbwa-a man té fè ba yo, pa maché,[d94] yo péyé mwen mal épi an lanmonné-kod.
  Mwen ki pa sav, man kouté laradio é yo di sé an zafè tronb dlo ki té ké valé bon dlo épi aspiré yo monté an siel.
  Antouléka, adan tan siklòn tala, pengad pas lanati ka sanm i titak déréglé épi lo kochoni-a nou ka vréyé an siel-la.
  
  Bel poveb kréyol 201[H95]
  « Sa’w pa sav gran pasé’w. »

Kréyolad 433
Antilla 1522, 23 août 2012
[H96]
Enternet pa toujou net

  Lasimenn pasé man aprann an mové nouvel. Adjilbè ki fini genyen an owdinatè, mandé mwen alé asou Enternet. Man ka di Enternet mé li sé Internet i ka di pou sa montré i alapaj (dapré’y).
  Poko té ni di jou misié té anlè Enternet ni an vakabon (man kwè yo ka kriyé sa an aquer[H97]), misié piraté adres mel-li.
  Yo pran adres Adjilbè ek yo fè di ki misié jik an Nafrik ek i ni problem, yo anviolé an zanmi’y ek i bizwen lajan.
  Anpami tout konpè’y (kontak-li) yo vréyé vié nouvel-tala ki rivé a la minit mwen senk dan an batzié. Ni an bon zanmi’y ki pri an sa[H98] misié vréyé lajan ba swadizan Adjilbè. An-final-di-kont sé vakabon-an ki trapé lajan-an. Adjilbè pa janmen alé pli lwen ki Fod-frans. Misié pa janmen pran avion, sel bagay i ja pran sé pétrolet pou monté Senpiè oben pou alé Lans-Mitan.
  Manmay ki anlè Enternet fok pengad. Pa vréyé kod-zot ba pèsonn[H99] pas asiré zot pé maré é zafè-zot ké mélé kon sann épi farin. 
  Pa genyen nenpot kalté bagay nenpot koté.
  Adjilbè ki té mété an foto anlè Facebook, ében yo mété misié adan an mové pozision. I té ké asou an sit porno alow ki misié pa janmen sòti bò kay-li.
  Manmay, lévolision pa toujou ka lévé bon solision, pengad[H100] pas akondi pawol-la : « Lapo kochon sé manman Félisité. »
  
  Bel poveb kréyol 201[H101]
  « Si’w pa dòmi an poulayé ou pé pa di si pou[H102] ka ronflé. »

Kréyolad 434
Antilla 1523, 30 août 2012
[H103]
Vakans dit

  Nou adan dènié simenn vakans lan é sé lawout-a[H104] ki fè nou chonjé sa.
  Anbétéyaj viré koumansé, travo TCS pré[H105] ka fè siwawa é ni vankansié ki pa té ka rété di :
  — O didon, vou zavé de gro zaboutéyaj isi, sé pli zenpowtan ke le périf a Pari !
  Man di manzel :
  — Ou poko menm wè ayen la !
  Sé ki manzel té lotel pa koté Diaman. Kom sé moun-an pété lagrev pas dépi di jou, yo poko wè lajan mwa juiyé a. Magré yo alé [H106]SeLe Laréjion lé zafè mélé é sa poko ranjé.
  Lè man di manzel es i tann palé di jenn pofésè épi stajiè ki té isi yo lé vréyé an Frans, mi sa i réponn mwen :
  — O didon, il fo kil part pour vwaw kòman on travay an Métropol !
  Man di’y ni adan ki ja ni tret loto pas ou pé pa konté asou transpò piblik. An plis di sa ka mantjé pofésè isia, é ni pos pou yo.
  Manzel kom tjansé, ek i di mwen:
  — Poutji yo pasé an konkou nasional ?
  Man di’y kon sa, jik atjelman Matinik poko endépandan kidonk yo pé pa fè konkou pou met lékol.
  Manzel di mwen :
  — O didon, sé tro konpliké an Martinik, je repar an Métropol !
  Man gadé’y, man pa twazé’y (sé pa té lapenn i pé pa konprann sa ankò pas yo pa ka fè sa an Métropol) man pa di’y ayen.
  I anni réponn mwen :
  — Je repran le boulo mardi é mon trentren : métro boulo dodo !
  
  *
  
  Bel poveb kréyol 20[H107]2
  Ti-kochon té mandé manman’y poutji djol-li long kon sa : manman’y réponn li : « Tanto tanto o a wè ! »

Kréyolad 435
Antilla 1524, 6 septembre 2012

Djo ni...

  Djo ni bon léro, Djo ni anlo chans pas misié jik chwézi koté pou’w alé lolopital. Asiparé lopital Lapwent pa té asé an pwent pou tjè’y. Lè misié rivé Laména anlo moun trapé mal tjè. Mi sa an enfimiez di :
  — Si Djo ni an chans kochon lavey Nwel, épi Bazil[H108] désidé kriyé star-la Matinik, sa yo ké di ?
  Yo ja ka agrésé touris, si star ka vini kasé pip-yo lakay-nou, nou fini bat épi vié piblisité.
  Antouléka man konnet anlo moun ki pa djè ni lakontantman. Yo ka trouvé ni trop sik pou an moun malad. Ni enfimié ki pa ni dwa pran asansè personnel. Virjil ka kontrolé yo, ka mandé non tout jénérasion-yo. Menm serten doktè pa ni dwa pasé serten koté pas man Djo, ni pou pasé. Virjil ka blotjé toupatou, pas fok trop Neg pa vini bò koté’y.
  Yo fè élikoptè ay chaché’y Gwadloup. An vwazen Met Jo mandé mwen :
  — Ki moun ké péyé sa, es sé pa asou lajan ritret mwen an, ki ja meg kon an taso ?
  Antouléka si i vini Laména sé ki la ni bon doktè pou tjè. Sinon i pa té ké vini isia. Sel bagay man ka konstaté Matinik, sé silon ou ni oben ou rafen ou ka trouvé plas Laména.
  Met Jo di mwen asiré Djo ni chans pasé’y pas i pa menm atann an nè’d [H109]tan pou yo fè radio bay. Pou’y, skanè-a té an pàn, pou Djo, ni réparasion lamenm.
  Met Jo ki ka atann randévou dépi an mwa jis trapré mal-tjè, é i mantjé trapé konjésion. I jik di mwen i ké éséyé mofwazé non’y pou yo sa kriyé’y : Misié Johnny.
  
  Bel poveb kréyol 203
  « Dèyè chien sé chien, douvan chien sé Misié chien. »

Kréyolad 435
Antilla 1525, 13 septembre 2012

Wosé bésé

  Tout moun té ka atann Toto akondi sé le mési. Misié pa djè pòté bon nouvel. Misié anonsé ki lésans-lan ka bésé 6 santim an Frans mé isia kom la SARA ké wosé 6 santim nou pa pli avansé ki misié Rikilé. Yo négosié, yo palé, yo badjolé é an final-di-kont yo tonbé dakò pou ayen pa chanjé. Rivé o rézimé ayen pa chanjé menm si an kandida té di, chanjman sé atjelman. Sé atjelman nou ka wè tout bagay membrisi. Sa ka fè dézan Thierry ka konstaté i adan menm pwen-an.
  Tout bagay ka wosé menm si gouvelman ka di i ka goumen pou chanjé sa atjelman menm.
  Antouléka sé maren-péchè a pa kontan pas lésans-yo a wosé. Yo mété 4 santim anlè’y. Ni yonn-dé manmay ki té lé baré lanmè-a. Mé lézot konpè’y la di’y, sé pa lapenm pas sé yo menm yo ké jennen.
  Moun ka vini anlè lanmè, lè ni touw yol selman. Lèrestan sé jou-a, sé péchè menm ka navidjé pou trapé lavi. Ti-Ernes pran an ton 50 liv mé i péyé 150 éro lésans i pa ni pies bénéfis.
  Adjilbè li i bien sanfouté, li sé 50 éro lésans i ka fè, ki lésans wosé oben bésé. Zafè wosé bésé pa anlè kont li. Akondi pawol la : « Woch dan dlo pa konnet doulè woch an soley. »
  Ni moun ki vréyé pié pou di olié wosé bésé lésans lan, yo ni ka bésé pri manjé ek sé jou-tala pri sé matériel lékol la. Pas, asiré fanmiy ka kriyé anmwé pas lanné pasé, pou an timanmay té antré lékol fok té ni 95 éro, lanné-tala sé o pli ba 115 éro pa timanmay.
  Adjilbè di mwen sé pri-a ka dansé trop épi zafè wosé-bésé tala é lajan travay-li pa ka brennen pas yo pa ka wosé pey-li.
  
  *
  
  Bel poveb kréyol 207 ?
  Épi kriz-la, « Lanmizè fè bef manjé lanmant » m[H110]é ki sa nou ké manjé ?

Kréyolad 436
Antilla 1526, 20 septembre 2012

Chadron mawon

  
  
  
  Bel poveb kréyol 208
  « Si pa té ni soutirè pa té ké ni vòlè. »

Kréyolad 437
Antilla 1527, 27 septembre 2012

Wi misié Mona

  Ja ni 21 nan Mona alé, sé sa Jan-Gi di nou. I kouvè Latrium épi an montray foto.
  La ou yé a, fok nou di’w li kanmenm, menm si an péyi Matinik sé lè ou mò ou ka trapé valè.
  Ou té ja di nou fok ou mò pou fimié’w pé lévé, sé jòdi-a nou ka wè sa épi plas ek moniman yo ka fè ba’w.
  Nou ka wè atjelman, fok nou manjé mango vè a, mé nou pa sav si i pa ni Klordékòn. Mi bak mi !
  Sé atjelman, 21 nan apré tibolonm Marigo a ka koumansé touché liniversel. Ou té di nou lè’w pati kò’w ké fè an triyang asou Matinik, ou sòti Marigo ou kasé pip-ou Fod-Frans é yo téré’w Voklen.
  Mona ou sé an tanbou, é sé jòdi-jou nou bizwen fos énerji pozitiv ou pou jénes-nou pa ni tet-yo ka foukan adan drog.
  Mona nou bizwen énerji’w pou nou sa sipòté lavi k[H111]a éti ka vini pizanpi red. Adan[H112] nou ka espéré bato-a rivé pou nou sa manjé.
  Sé jòdi-jou nou ka koumansé wè fok nou pa krazé-brizé nati-a. Témoignage ou té ja di nou lè ou té sèvi nou an dènié Blan manjé ou té bizwen an big bann pou alé pòté mizik ou alé pabò Léwop.
  Sa ki sav sav, sa ki pa sav pa sav.
  Mèsi misié Mona pou nou sa aprann chimen lavi avan nou pran ti-chimen an éti nou tout la ké pasé.
  Bel Bwa brilé, ou pousé Ti-bouchon an lwen Mi Bach épi Doudou Ménar. Ti Milo té di mwen Mi mwen mi wou. Ou té di nou Ma Manman m’a di, woulé douvan sé sa nou ka fè épi Tanbou sérié.
  Zié-nou toujou wouvè, akondi wou menm : vomié ou maché an ranyon pasé ou maché touni. Matinik nou poko toutafetman touni.
  
  *
  
  Bel poveb kréyol
  « Vomié ou ni ti koko pasé ou chatré »[H113] akondi Mona té di : « Vomié maché an ranyon pasé’w maché touni. »

Kréyolad 438
Antilla 1528,4 octobre 2012

Chadron ouvé

  Komité pech Matinik désidé wouvè lapech chadron pou 4 jou selman.
  Asiparé, dépi lafen mwa dawou a, épi chalè ek lo dlo-a, i té ké ja mi a dépasé. Ni yonn-dé malen ki pa atann li wouvè. Pou yo, lanmè pa ka fèmen. Menm si yo kriyé yo klandesten. Ni lontan yo ka péché oursen mé pa chadron.
  Ni dé simenm Lamarin ek Ladwàn mété lapat asou yonn-dé, yo ped sadin épi karang, chadron épi kanno. Yo sézi tou sa mé (ou sé di komkidiré sé pa tout yo viré jété an lanmè).
  Anlo moun ka wouspété pas yo pa ka konprann kouman sé pou maren-péchè selman chadron an wouvé. Ni an maren-péchè ki di yo kon sa :
  — Sé nou selman ka péyé wol ! Sa ki lé, ni ka péyé ta yo tou, pou yo sa ni otorizasion !
  Kidonk ou pé alé péché dé ti chadron, mé ou pé pa pran an tjilo. Si ou bizwen an tjilo, fok lonjé 60 éro o pli piti.
  Prézidan Komité Pech pofité pou di tou :
  — Sé le marché ka fiksé lé pri !
  Kivédi sé maren-péchè-a lib pou mandé’w 80 éro si yo lé. Sé wou konsomatè ki pou di non. Kom pa ni anlo, é sé yo selman ki ni dwa péché’y, es nou ké sa di non, lè yo ké mandé 80 oben 100 éro pou an tjilo ? « Si pa ni soutirè pa ni... » zot ja konnet !
  Chadron, vini kon kavia, sé moun ki ni bon léro ki pé manjé an blaf oben yonn-dé marinad chadron.
  Chadron-an wouvè, mé pofitasion tou !
  
  *
  
  Bel poveb kréyol
  « Lanmè pa ni branch » mé es sé ta tout moun ? »
  

Kréyolad 439
Antilla 1529, 11 octobre 2012

Pléré bouden plen

  Vandrèdi pasé, lè lapéch chadron an fèmen, yo pa té janmen wè latjé kon sa. Yo di chadron-an té tro chè a 60 éro, mé sé péchè-a pa té janmen wè sa. Jik ni moun ki goumen pas ni ki té ka fè jé malen pou pasé douvan.
  An boug jik mété an kalbas anba lenj-li pou di i ansent. Mé yo di’y sé pa pas yo di dé nonm pou mayé, ki fok yo pran moun pou enbésil.
  Sé péchè-a[H114] pa té janmen wè moun bò lanmè kon sa.
  Ti-Ernes an maren-péchè asou Lakot karayib la pa rivé trapé otorizasion, magré i anwolé.
  Kantapou Ernes ti-pat i té ka babiyé gro babiyé.
  — Ou pé di mwen lè man mandé 10 éro pou an tjilo pwason, tout moun ka wouklé ek kriyé an mwé. Mé lè yo di tjilo chadron-an, sé 60 éro, pésonn pa ka trouvé i tro chè !
  Li menm pa ka konprann. Yo ka di ni lakriz, mé ni moun ka fè kriz pran yo pou manjé chadron. Yo pa pou konnet si chadron ni pen oben farin pou fè’y gonflé.
  Ni yonn ki toujou ka wouspété pou pwason-an lè yo di’y 10 éro. Mé i mandé dé tjilo chadron.
  Vréman, vréman ni moun ka pléré bouden plen, pas yo ka fè kon apré démil-nef. Tou sa ka di pri-a tro chè, sé yo prèmié ka défonsé lib-sèvis pou genyen manjé enpowté. 
  
  *
  
  Bel poveb kréyol
  Akondi pawol anglé a [H115]« lespwi fò mé bouden sé met. »

Kréyolad 440
Antilla 1530, 18 octobre 2012

Wouzinaj Banol

  Lendi pasé an tribinal-la pabò Tartanson, l’ASSAUPAMAR ki kont wouzinaj pwazon anlè tet moun, an moman pran lavol. Sé ki yo pa té anvi tann an vié flo, rans, gra bien épé asou Banol. Ni an boug, asiparé sé an gro chat pima, i vini épi konmen galon podui pou démontré sa pa té danjéré. Dapré sa moun té ké di, i té lé fè moun bwè sa, pou montré sa pa danjéré pies. Mé kon tout chat pè dlo, moun pè tout kalté podui pou wouzé bannann. Yo pa ka bliyé Kordékòn.
  Apré dépozision’y, tribinal pran an désizion : I ka opozé moun simen podui épi Banol. Yo pé wouziné lèrestan, mé ta-a pa adan. Es lerestan pé ké prézonnen nou ?
  Pawol monté-désann alé-viré-chario pou di konmkwa Banol, ba Nol an boug ki ja ni lapostat, bel lapo. Kivédi Banol-la pa té ké danjéré é ou ka jik jwenn li an formasi.
  Sa ki pli red la sé ki apré désizion tribinal la, Toto jik di i ké fè apel pou mandé préfé-a pran an arété pou kontinié wouzinaj-la. Vréman, vréman lè ou ka vini minis ou sé di ou pa ka djè fè sa ki jis. Misié mandé pa arété prézonnen moun anba ek alantou bannann.
  Plantè bannann ka wouklé pas si pa ni wouzinaj, yo té ka planté bannann. Sel bagay ka détjui parazit bannann, sé wouzinaj épi élikoptè.
  Mé es sé parazit selman ka pran fè ?
  Dapré mwen ni bon moun ka trapé tout kalté malkadi é ni anlo éti ka koumansé nouri an ti krab yo pa menm sav.
  Manmay ni an ti-pawol ka di : « Lapo kochon sé manman Félisité. » Dapré mwen fok nou chonjé sa.
  
  *
  
  Bel poveb kréyol
  « Si man té sav toujou tro ta » épi « sé pa lè an moun ka néyé pou aprann li najé ».

Antilla 1531, 25 octobre 2012

Kréyolomaj ba misié Joj (Georges E. Mauvois)

  « Mi Yo » sé dé ti liv pou met ek zélev ou mété déwò épi dé mal fanm. Lè ou bien gadé ou ka di : « Es sé pa nou ki la ? Matinik épi kréyol-li, mes-li[H116] tout bel manniè’y épi tanzantan mové manniè’y tou.
  Dépi « Agénor Cacoul » Misié Joj ou ka ba nou bel teks téyat alé-viré. É sé kon sa nou aprann lamanniè « Misié Molina » ay wè « Man Chomil » dèyè « Le Guichet » apré i té jwenn « Nasse et Filbec » ki té fini « Arrivé d’Paris » dan an sel « Dézagréman ». Misié trapé an ti-gòn (sirtou pa mandé mwen sa sa yé, alé li « Antigòn » zot ké sav).
  Sé di la « Ovando » paret asou an ti mizik « Jazz » an manniè bodzè kon « Don Jan ». Sa té bel telman, pa koté Kiba i risouvrè an zétrenn an 2004 : Prix Casa de las Américas. Misié té ka palé ba kò’y sel, i pa té fou pies mé i té ka fè sa yo kriyé an fransé an « Monologue du Foyalais ». Ni anlè misié kriyé tou fò : « Akouré » é sé la anlo moun paret kontel « Gélius » ki pa vini tou sel i té épi disip-li, tout moun té ka di mi : « Gélius et son disciple ».
  Pandan tan-an, Janine ek Ton Gilmane asiz dwet adan an kat kwazé pou té kouté « Contes les quatre croisées » ek « Contes du monologue ». Sé la « Zin l’abeille an ti mouch-an-miel, aprann démélé san konprann.
  Mé misié Joj épi 90 karenm anlè tet-ou, ou toujou fè plim-ou vini léjè pou fè nou révé, mé pou nou wouvè zié-nou tou adan jounal Justice. Ou toujou djoubaté pou dénonsé manigans ek pofitasion lé pofitan épi dé artik ki pa té toujou senpatik dapré lakritik.
  Misié Joj Mauvois nou kontan ou la épi nou. Nou lé di’w mèsi, pas nou ni « Ti-Zétwel » an zié tjè-nou. Nou sé lé ou tann, manniè nou kontan tou sa ou ja ba nou, ek tou sa ou lé ba nou toujou pou nou aprann enmen dé lang-nou an, sirtou kréyol.
  Épi konba ou mennen magré sélérates an lordonans gouvelman an 1960, ou montré nou sa sa vé di : « Tjenbé red pa moli. » Ou fè nou chonjé listwa péyi-nou atè Chelchè épi bel liv-ou a éti ou ripran pou ba nou « Case Navire : Figures Schœlchéroises, » épi « Un certain Victor Schœlcher » tou. San mennen nou Lanmanten éti ou fè nou konnet « Château Aubéry ». Ou di nou pa bliyé « Henry Lémery » pas sé jan Matinik tou. Wou ki toujou défann maléré ou pa té pé pa kriyé a la ba: « Georges Gratiant: un avocat dans le siècle ».
  Misié Joj, ou toujou fè tout kalté liv : rési, woman, kont, téyat, ek poézi osi vit ki létè. Sé bien pou sa an malpalan di mwen yo ka kriyé’w Joj é létè Movwa.
  Nou pa lé atann akoma lonjé pou nou sa miziré tout londjè’y.
  Pou tou sa ou ja fè ba fanmiy-ou, ba kréyol, ba komin-ou, ba péyi’w Matinik ek tout péyi kréyolopal éti ki enmen litérati, épi kréyolomaj-tala nou ka di’w : Mèsi misié Joj Movwa.

Kréyolad 441
Antilla 1532, 1er novembre 2012

Latousen tris

  Latousen pres mò, i lagoni. Tianmay atjelman pa ka alé an senmitiè ankò pou liminé. Oti sé bouji Sentantwàn la ?
  Sé épi yo nou té ka fè bel kaka-bouji pou jwé ti zwel-séré alantou sé tonb-la.
  Tout lafanmiy té ka sanblé, manman té ka fè nou konnet kouzen papa. Kantapou[H117] té ka fè nou fè konésans tantant épi tonton ki té ni bel ti kouzin. Nou tout té ka sòti dan tout komin pou té limen an ti limiè alantou Papa Doudou, Manman Doudou oben tonton Émé.
  Menm si nou té ka fè an sel moman ek latousen épi Jou lé Mò le dé novanm. Sa pa té tro grav, nou pa té ka oubliyé lé mò.
  Jòdi-jou, senmitiè ni gro limiè lektrisité, pres pa rété bouji ka limen. Épi lamodernizasion sé lanpion dan fiol plastik ka limen san koulé. Tout flè an plastik, (asiparé pou pa ni moustik).
  Sé moun mò a tou tris, nou pa ka palé di yo ankò dépi yo pasé lot koté a. Poutan yo ka wè ek tann tou sa nou ka fè. Sa ka fè yo fini bat pou toutbon. Tout lafanmiy té ka sanblé pou fè an ti lapriyè ba yo. Yo té ka tann an ti milan, jenn-jan té ka jik fè an ti koulè dèyè ti-fi. Mé lafanmiy abandoné yo. Disparet pran yo an senmitiè. Pa ni limini ankò. Tonb-yo tou sal, i pa nétwayé, i plen épi vié zeb. Kavo-yo pa ripenn, yo tou led.
  Tonton Simon pa ka rakonté bagay ankò pou fè nou pè. Kontel sa ki fet épi soukouyan. Valérin an fanm angajé té ka volé lannuit, tjenba[H118]zez. Tou sa sé bagay vié neg jan lontan.
  Jòdi-jou nou ka jik adopté ti kamo adan liv « Harry Potter » oben « Halloween ».
  
  Latousen lagoni, ni yonn[H119] moun ka tjenbé latradision, mé yo kouman fébli, ni anlo ka disparet. Yo ka mandé : « Es nou ké vini liminé an bel ti bouji ba yo, lè yo ké pozé tet-yo an senmitiè ?


Antilla 1533, 8 novembre 2012
  
  Pas de kréyolad

Kréyolad 442
Antilla 1534, 15 novembre 2012

Jounen Kréyol 2012

  Lanné 2012 la té ni anlo penteng toupatou ki fet alantou kréyol. Apré an bel antrènman latélé épi « Ti lison» tou lé swé jik le 28 oktob. Moun ridékouvè kréyol matjé.
  Anlo moun monté Trinité pou yo té fè Dikté kréyol Rabouraj la.
  Yonn-dé liv paret, mé es sé pou « Moun andéwò a » selman ? Jik atjelman Afarel, an brital matjè kréyol, ka katjilé asou sa. Misié jik rive di :
  — Es sé moun isia pa pli bizwen aprann li kréyol ki jan andéwò ?
  Misié konstaté anlo moun pa konnet b a ba jou baré. An patjé anpami yo pa menm lé tann palé di zafè kréyol la, ajijé-wè li.
  Jan-Mak pa pran lapenn alé bò an pié-woz, épi mézon liv-li K. Édision, I[H120] fè « Kaligoula » sòti déwò pou moun sa wè’y. Ou sé di an tet an krey moun, sa té kon « Siklòn Igo ».
  Antouléka, sa pa opozé moun gadé éleksion prézidan Lamérik. Barak O. ba Matinitjé an ti gou rak épi politik-li, sirtou pou jan Kiba. Lot kandida-a aprézan, i té ni tibren Mit an Ronm li. Asiparé yo té bal bal, fok té atann mardi-oswè.
  Sé moun Nouyok la apré Sandi té bien bizwen lestrisité ek lésans, sa ki té ni kay toujou. An patjé adan yo té sinistré.
  Yo pa té asou zafè éleksion. Man pres asiré pou sé moun-tala, sé pa éleksion ki té anlè kont-yo sé jou-tala. Pétet yo té ké menm anvi ranvréyé sa an lot jou.
  
  *
  
  Bel poveb kréyol 214
  « Woch dan dlo pa konnet doulè woch dan soley »

Kréyolad 444
Antilla 1535, 22 novembre 2012

Jaden kréyol

  Adjilbè pa pran sa kon an madou siwo pies pies pies. Lè i vini wè Gi sanmdi oswè, sa té bakfoul, pa té rété plas. Poutan misié té tou kontan lè i té tann Gi-Mark fè an bel ti-parsel épi piano’y la. Lè man ké di zot misi [H121]sé an komersan, menm si i pa ka fè konmes, zot ka konprann poutji i té si anrajé.
  Brino-Nestò, an jenn dépité ww lé ranjé komin-li. Mé akondi pawol-la :« Yo pa ka fè zonmlet san kasé zé. » Avan zonmlet-la paré, sé lé komersan ka péyé sa : yo san ayen ! Lafen lanné ka rivé, yo pa ka djè wè kliyan sé jou-tala, é sé a moman-tala yo ka fè pli bel lavant-yo. Yo ni bri an tet-yo, lapousiè ka fè siwawa é pa an kliyan ka pwenté.
  Sé pa komersan selman ki an banbanm, yonn-dé plantè bannann pa anvi popiété-yo planté bannann. Yo alé jik o Brézil pou sa rivé jwenn an rimed kont an chanpiyon nwè ka ratibwazé pié-bannann ek dépotjolé chan bannann yo.
  Adan jaden kréyol, sé sel koté Adjilbé sav i ké trouvé tout rimed pou djéri maladi nonm épi piébwa.

Kréyolad 445
Antilla 1536, 29 novembre 2012

An sel...

  Nou té ja konnet an 2011[H122] an brital kankan ek bon goumen asou an sel artik : 73 épi 74.
  Asiparé sé jou-tala ni gro konba ka paré, é sa ka vini cho toubannman pou an sel dat. Gouvelman lè i voté 73[H123], i té di sé té pou 2014. Atjelman ni ka sanm yo anvi sa tadé titak pli lontan. Pas yo pa asiré viré éli. Yo anvi mizé jik an 2015.
  An pati ka di yo pò[ém124]kò asé mi, yo lé vini ansanm pou an Matinik nouvel é yo simié 2015. Chaben li menm, di :
  — Mim, ga sa pa kontrarié mwen, fok aplitjé lalwa, é sé 2014 an sel dat.
  Pa koté l’UMP, an parti politik pabò Lafrans, gro kankan ka woulé, ni ki jik ka di gro mo, ek vié-pawol. Asiparé yo pa té ké konté dé militan andéwò Lafrans. Sa fè ki an kandida ka viré pran laba épi sé élektè « antiewman apar » tala. Sa cho telman, ni ki ja jik mennasé alé douvan tribinal. I ni dé moun ka di yo rivé prèmié mé sé an sel prézidan ki pou ni. Nou ka wè, sé pa Matinik selman moun ka goumen pou pos prézidan.
  Manmay, si sa ka kontinié Jan-Filip (pa tala ki ni lò a, pa koté Sent-Lis) mé tala éti ni menm non épi prézidan Ayiti a.
  Misié ké kontinié chanté toujou :
  — Pa ni an bon moun, yenki... (zot ja sav).
  An malpalan di mwen :
  — Chanté : « Édamizo é ya, dan an komin pa ni dé mè, si ni dé mè ni... » (zot ja sav). 
  Ében sa pasé lanmod, pas atjelman yo pé chanté :
  —Édamizo é ya, dan an komin ni pliziè mè, ki pé mayé tout… (zot ja sav) pou zot pa di man malélivé.
  An sel bagay man ka propozé sé an sel chanté-nowel épi MIM, PPM UMP ek kisasayésa pou an sel Matinik san chomaj. Mé man ja sav zot ké di man ni : an sel ti branch. Mé man asiré tou sa pa ka ankourajé ni jénes, ni moun ki pa ka voté alé mété an bilten pou an sel kolektivité.
  
  *
  
  Bel poveb kréyol 215
  « Sé pa an sel jou bef bouzwe [H125]latjé’y pou kouri dèyè mouch. »

Kréyolad 446
Antilla 1537, 6 désanm 2012

An sel bagaj

  Dépi koumansman mwa désanm lan, yenki vié nouvel ka fè siwawa an péyi-a. Anlo moun ni lakakarel pas yo pè dat an mwa désanm lan. Asiparé lafen-di-mond pou rivé. Ni sa ka palé di le 12 ni dot ka di kou-koupé sé le 21.
  Adjilbè pa mélé i paré tout zafè’y ek i ka atann a la volonté. Misié di kon sa :
  — Épi tou sa ki ja ka pasé an péyi-a, an tout fason asiré lafen-di-mond ja koumansé ! Tjanmay ka bat manman-yo, ich ka fè ich, makoumè ka mandé mayé tou é kisasayésa...
  Misié désidé alé an Frans bò ich- li pou si an ka, yo disparet ansanm. I alé fè povizion anlo bagay péyi-a. I genyen gro lédjim, kontel friyapen, bannann jòn, dachin épi i fè dé gro valiz.
  Lè misié rivé laéwopò, yo di’y i ni dwa ki an sel bagaj gratjuit. Déziem-la fok i lonjé vitman 76 éro. Misié mandé pou fè grev pou mandé an déziem bagaj. Mé pèsonn pa djè brennen. An pati té ja okouran yo[H126] jis alé wè konpayi ki fè yo an lajan an mwens, yo péyé ki 60 éro. Ni sa ki di, bénéfis pa ka krévé poch.
  An sel bagay man ka di, si anlo moun ka sispann vwayajé pétet tout labann AIR FRANCE, CORSAIR, AIR CARAIBES ké bésé présion-yo. Si nouvo konpayi-a ki pou fè biyé-a 400 éro a désidé ba moun dé bagaj pétet sé la selman nou ké wè an bagay.
  Asiré lé konsomatè avion ké ni an ti favè, sé sel bagay ké ranjé zafè moun Matinik ka vwayajé.
  Mé pétet sé an bagay an Papa nowel nwé[H127] selman ké pé pòté sa ba nou adan bagaj-li.
  
  *
  
  Bel poveb kréyol
  « Ladévenn ka apiyé asou do Neg. »

Kréyolad 447
Antilla 1538, 13 désanm 2012

Gardèn...

  Atjelman Nwel pran an lot kanman. Chanté-nwel ka vini ra pas épi lakriz sa vini an biznes. Zafè chak moun té ka pòté an chob, an janbon, yonn-dé paté épi kisasayésa, sa fini net. Nwel jòdi sé gardèn.
  Adan gardèn-lan, dabò-pou-yonn sé bien gadé pri-a. O pli piti sé 25 éro. Ou ka péyé alavans souplé, pas menm jou-a sé 30 éro a lantré. Gardèn pa vé di garenn ou pa ka vini nenpot ki manniè. Fok ou vini épi dres-kod la. Kivédi yo ka di’w ki koulè pou abiyé pou’w sa chanté Nowel. Si’w pa ni kantik-ou, yo pé vann yonn ba’w alantré, oben yo pé permet ou pou 5 éro lwé an kantik.
  Sa ki ni labitid fè kriz pran yo tou lé jou épi lavi-a, sé pa lapenn bòdé.
  Lè ou péyé, ou ké ni lé dènié group kantik ki lanmod. Sé pa ANRITA ou ké jwenn la. Sé moun-tala pou latradision é yo pa ka fè moun péyé. Mé ou ké twouvé tout lérestan kontel : Lé Troubadour, Kantik pikan, Kantik lajan, Kantik léro, Kantik débriya, Kantik frik...
  Mwen menm sé kay vwazen-mwen man ka alé épi tjuiyè-mwen, tanbou-mwen, chacha-mwen ek vwa-mwen pou man bay lavwa.
  Manmay, Nwel pou mwen sé partaj, sé rankont, sé lanmou kidonk zafè gardèn lan sé poko pou mwen.
  
  *
  
  Bel poveb kréyol
  « Lajan ka fonn kon gres an difé. »

Kréyolad 448
Antilla 1539, 20 désanm 2012

21 désanm 2012

  Anlo moun pè le 21 désanm 2012 pas yo anonsé lafen-di-mond. Kouman sa pou fet ?
  Ni ki di an gro planet ké bitr[H128]é anlè latè ek sa ké fè an gran boulves. Ké ni tsunami, volkan ké pété kidonk jan Senpiè ek dan Linò pa alabri. Lamontàn Voklen ké ni éripsion, anfen sé té o pli mové bagay ba Matinik.
  Adjilbè di i pa lé mò san i pa wè ich-li. Dépi le 15 désanm i pran an biyé pou alé an Frans bò ich-li. Sa misié pa té sav sé ki la ka fè fret anlo sé jou-tala. Misié té ja trapé bon gaz laéwopò, pas i té oblijé péyé gro kon sa lajan anlè déziem malet-li a. I ka bien rigrété pas i pé pa alé adan chanté-nowel.
  Ni an pati moun ki bien manfoupamal, pas kisiswa Matinik oben an lot koté si sé an siel sa ka vini, tout moun ké pran fè.
  Ni anlo moun ki pè pas yo pa janmen kouté ti chanté défen Anri Gédon an ki té ka di :
  « Poutji nou pè lafen-di-mond
  Si’w pa mové ou ké sové
  Poutji nou pè lafen-di-mond
  Si konsians-ou pa tro chajé ? »
  Antouléka, ni sa ka pofité anlè lapè moun. Ni yonn ki mandé pòté lajan ba’y pas nou pé ké bizwen sa apré le 21 désanm. Adan gran jounal-la (pa Antilla) yo jik mété J – 4 kontel 4 jou avan le 21 yo té vann gro frijidè pou’w alabri a 3000 éro.
  Kom ni kay anti-sismik, anti-siklòn yo jik propozé an kay anti lafen-di-mond pou an milion léro. Anfen anlo kouyonnè pa ka dòmi pas travay-yo sé kouyonnen sa ki kouyon pa[H129]dan tout lanné-a. Man jik wè adan an sipermarché an chokola anti lafen-di-mond. Lè ou manjé sa ayen pa ka rivé’w.
  Kantapou Milo, sel bagay i ka swété sé ki le 21 désanm, zafè violans lan, nou fè sa désann pou lanmou ek solidarité nou ka trouvé an tan Nwel viré monté ek konfians jan Matinik vini pli fò.
  
  *
  
  Bel poveb kréyol
  « Kouyon sé jaden a savan. »

Kréyolad 449
Antilla 1540, 27 désanm 2012

Chadron Nwel

  Maren-pè[ém130]chè ka wouklé sé jou-tala pas anlo pres ralé kanno-yo atè pou si pé lapech ka ba.
  Ni yonn-dé tan yo ka pran bon fè, kon anlo moun Matinik, mé dlo dépasé farin. Yo té oblijé monté Laréjion mandé SeLe épi lé konséyé pòté mannev, pas konno-yo ka fè dlo. Anpami lé konséyé, ni ki mandé pou lé poliè péyé.
  Kidonk sa ki fè Klordékòn antré épi kontaminé fon lanmè-a fok yo péyé sé péchè-a.
  Tout konséyé té dan lémosion, sé bien pou sa yo voté an mosion pou mandé Léta mélé. Dépi yonn-dé jou, préfè-a pran an désizion pou arété lapech wonma, toupandan lib-sèvis ka fè « langouste[H131] » antré ovantatè.
  Ni boug ki pa ka dòmi — menm lè yo anonsé lafen-di-mond — é yo pofité fè an kanno lanbi ek wonma antré an kandesten. Mé lé Zafer Maritim ki bizwen pasé bon révéyon, té ka véyé yo.
  Antouléka sé jou-tala sé Lanowel é pétet sel bagay nou ni a fè pou soutni lé maren-péchè sé achté chadron-an a 80 éro. Man ja ka tann zot réponn :
  — Épi ki lajan ? Éro-a ka fè létè.
  Sé lakrikz toupatou é poch-nou ka koulé laglas.
  An atandan sé péchè[H132] ka espéré yo wouvè lapech chadron an, kon tianmay ka atann joujou.
  
  *
  
  Bel poveb kréyol 219
  « Chak kochon ni sanmdi-yo oben lavey Nwel li »

Sommaire
  
2012 : an lanné nef	2
An bon plas	4
Matinik zayé	6
Rété véyatif	8
Matjilpa	10
Parad Linò	12
Kod jéyan	13
Kannaval-la pati	15
Lakriz	17
Karenm	19
Konba fanm jòdi	21
Lafen simenn chajé	23
Nou ansablé	24
Fè krab	26
Alians félé	28
Kankan koumansé pété	30
Premié won	32
Fon nasional	33
How di pit	35
Sòti an sann...	37
Es nou ka chonjé ?	39
pas de bel proveb	40
Bel dat	41
pas de bel proveb	42
Dépi té...	43
Kasé lo	45
Ki tan sa ké chanjé ?	47
Éti lo tes	48
Kous békàn	49
Mis pa miss	50
Bidim zouk dit	52
Wouzinaj pwazon	54
Ako mapipi	56
Lapli pwason	57
Enternet pa toujou net	58
Vakans dit	59
Djo ni...	61
Wosé bésé	62
Chadron mawon	63
Wi misié Mona	64
Chadron ouvé	66
Pléré bouden plen	67
Wouzinaj Banol	68
Kréyolomaj ba misié Joj (Georges E. Mauvois)	69
Latousen tris	71
Jounen Kréyol 2012	73
Jaden kréyol	74
An sel...	75
An sel bagaj	77
Gardèn...	78
21 désanm 2012	79
Chadron Nwel	81
Sommaire	82
  
1 MOOV’ est une association culturelle et sportive martiniquaise structurée principalement autour d'activités musicales, qui a été créée le 11 Novembre 1996. La particularité de la section musicale de MOOV' est d'être composée uniquement de femmes. Dès sa création, MOOV’ s’est attaché à reprendre de façon originale les rythmes traditionnels afro caribéens avec les percussions bien connues du Carnaval Antillais.
[H1]“,”
[ém2]è
[hc3]nou?
[hc4]leksik?
[hc5]“labò”n ou “labon”?
[H6]o
[H7]asiparé?
[hc8]100 jours au moment de la parution faudrait recompter.
[hc9]« e » en trop?
[H10]“,”?
[H11]“,”?
[hc12]en trop ?
[hc13]“,”?
[H14]an an  2 fois an
[H15]en trop
[H16]té ni
[H17]moun-la
[H18]tout en capital KOLSON
[H19]Moun an : « Pété’y… sav.»
[H20]Manque “ni”
[H21]“é”
[H22]sé di
[H23]méyè?
[H24]Soit en français soit en creole
[H25]“,”?
[H26]“,”?
[H27]di ki sa i ka 
[H28]o
[H29]“,”?
[H30]“:”?
[H31]«…»?
[hc32]j
[H33]“,”?
[H34]“,” ?
[H35]“ki pa”
[H36]“-a”
[H37]En trop.
[H38]é i
[H39]“,”
[H40]è
[H41]tala,
[H42]“,”?
[H43]“,”
[H44]“,”?
[H45]En trop?
[H46]“.” ?
[H47]À revoir ?
[H48]La sans tiret
[H49]di sa
[H50]“, sé sa”
[H51] ». Sé
[H52]leksik
[H53]é
[H54]vlo
[ém55]voir le confiant
[H56]voir avec Confiant Rien dans le dico I
[H57]ni dé won pou fè
[hc58]ké?
[H59]e
[H60]“,” ?”
[hc61]“,”?
[H62]Est-ce bien cela ?
[H63]En trop?
[H64]é
[H65]“,la,”
[H66]Kok-la
[H67]Ki ké
[H68]“li,”
[H69]“,”?
[H70]“,”
[H71]sé
[hc72]K majuscule?
[hc73]“,”?
[H74]vréman-vréman avec tiret au milieu pour créer une expression?
[hc75]Show c’est le nom officiel
[hc76]“,”?
[H77]“,”
[hc78]an
[H79]en trop
[H80]“,”?
[hc81]qoi entre les deux point ou virgule?
[hc82]Frence ou Frans ? plutot France.
[hc83]virgule en trop?
[hc84]en trop voir page suivante?
[H85]palé
[H86]“,”
[HC87]Un en trop ?
[H88]vu ds Antilla
[d89]Pas menm jou-a
[H90]Vu ds Antilla.
[H91]Ily a 2 félis. Est-ce normal?
[H92]Vu ds Antilla
[H93]Vu ds Antilla.
[d94]« . » serait mieux ?
[H95]Vu ds Antilla.
[H96]Vu ds Antilla.
[H97]Mettre le nom en anglais?
[H98]“,”?
[H99]“,”?
[H100]“,”?
[H101]Vu ds Antilla.
[H102]poul ?
[H103]Vu ds Antilla.
[H104]“La”?
[H105]?
[H106]alé wè
[H107]vu dans antilla
[H108]“Épi si Bazil” ?
[H109]nè d’ tan ?
[H110]“,”
[H111]lavi-a
[H112]“,”?
[H113]». Akondi…
[H114]rajouté par moi
[H115]« : » ?
[H116]“,” ?
[H117]Manque quelque chose
[H118]Manque pas un “w”?
[H119]En trop?
[H120]Est-ce bien une majuscule?
[H121]é
[H122]Erreur 2010 ?
[H123]A reformuler?
[ém124]“o”?
[H125]en ?
[H126]“.” Ou virgule?
[H127]è?
[H128]Edt ben cela?
[H129]Pa ou pan ?
[ém130]“é”?
[H131]En français : voulu ?
[H132]Rajouté “–a” ?
---------------

------------------------------------------------------------

---------------

------------------------------------------------------------


    

18
    

